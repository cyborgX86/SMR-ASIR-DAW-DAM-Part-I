<!doctype html>

<!--[if lt IE 7 ]> <html class="ie ie6 no-js" lang="ca"> <![endif]-->
<!--[if IE 7 ]>    <html class="ie ie7 no-js" lang="ca"> <![endif]-->
<!--[if IE 8 ]>    <html class="ie ie8 no-js" lang="ca"> <![endif]-->
<!--[if IE 9 ]>    <html class="ie ie9 no-js" lang="ca"> <![endif]-->
<!--[if gt IE 9]><!--><html class="no-js" lang="ca"><!--<![endif]-->
<!-- the "no-js" class is for Modernizr. -->

<head id="www-sitename-com" data-template-set="html5-reset">

	<meta charset="utf-8">
	
	<!-- Always force latest IE rendering engine (even in intranet) & Chrome Frame -->
	<meta http-equiv="X-UA-Compatible" content="IE=edge,chrome=1">
	
	<title>Implantació de sistemes operatius (ASIX)\ Sistemes informàtics (DAM i DAW)</title>
	
<!-- <meta name="title" content=""> --> 
	<meta name="description" content="">
	<!-- Google will often use this as its description of your page/site. Make it good. -->
	
	<meta name="google-site-verification" content="">
	<!-- Speaking of Google, don't forget to set your site up: http://google.com/webmasters -->
	
	<meta name="author" content="Institut Obert de Catalunya">
	<meta name="Copyright" content="Copyright Institut Obert de Catalunya 2011. All Rights Reserved.">

	<!-- Dublin Core Metadata : http://dublincore.org/ -->
	<meta name="DC.title" content="Implantació de sistemes operatius (ASIX)\ Sistemes informàtics (DAM i DAW)">
	<meta name="DC.subject" content="Informàtica i comunicacions">
	<meta name="DC.creator" content="Institut Obert de Catalunya">
	
	<!--  Mobile Viewport Fix
	j.mp/mobileviewport & davidbcalhoun.com/2010/viewport-metatag 
	device-width : Occupy full width of the screen in its current orientation
	initial-scale = 1.0 retains dimensions instead of zooming out if page height > device height
	maximum-scale = 1.0 retains dimensions instead of zooming in if page width < device width
	-->
	<!-- Uncomment to use � use thoughtfully!
	<meta name="viewport" content="width=device-width, initial-scale=1.0, maximum-scale=1.0">
	-->

	<link rel="shortcut icon" href="../../../img/favicon.ico">
	<!-- This is the traditional favicon.
		 - size: 16x16 or 32x32
		 - transparency is OK
		 - see wikipedia for info on browser support: http://mky.be/favicon/ -->
		 
	<link rel="apple-touch-icon" href="../../../img/apple-touch-icon.png">
	<!-- The is the icon for iOS's Web Clip.
		 - size: 57x57 for older iPhones, 72x72 for iPads, 114x114 for iPhone4's retina display (IMHO, just go ahead and use the biggest one)
		 - To prevent iOS from applying its styles to the icon name it thusly: apple-touch-icon-precomposed.png
		 - Transparency is not recommended (iOS will put a black BG behind the icon) -->
	
	<!-- CSS: screen, mobile & print are all in the same file -->
	<link rel="stylesheet" href="../../../_/css/style.css">

	<!-- CSS: jQuery UI -->
	<link rel="stylesheet" href="../../../_/css/jquery-ui.css">
	
	<!-- all our JS is at the bottom of the page, except for Modernizr. -->
	<script src="../../../_/js/modernizr-1.7.min.js"></script>
	<script src="../../../_/js/Hyphenator.js" type="text/javascript"></script>
	<script type="text/javascript">
	   Hyphenator.config({
		minwordlength : 4
	   });
	   Hyphenator.run();
	</script>
    <script src="../../../_/js/build.js" type="text/javascript"></script>
</head>

<body class="style-newspaper">

<div class="wrapper"><!-- not needed? up to you: http://camendesign.com/code/developpeurs_sans_frontieres -->

	<header id="header">
		<div class="head"><a href="http://ioc.gencat.cat"><img src="../../../img/logo.png" alt="Institut Obert de Catalunya"/></a><a href="http://creativecommons.org/licenses/by-nc-sa/3.0/es/deed.ca"><img src="../../../img/license.png" alt="Llic&egrave;ncia" class="license"/></a></div>
		<div class="headdocument"><a href="../../../index.html">Implantació de sistemes operatius (ASIX)\ Sistemes informàtics (DAM i DAW)</a></div>
        <div id="search" class="search" name="search">
         <form id="frmsearch" action="../../../search.html" method="get">
          <input type="text" name="q"/>
        </form>
        </div>
	</header>
   <div id="upbutton" class="upbutton" style="display:none;"><img src="../../../img/uparrow.png" alt="Pujar a l'inici de p&agrave;gina"/></div>
   <aside id="aside">
    <div id="menu">
      <ul>
       <li name="toc"><div><img src="../../../img/toc.png" alt="&Iacute;ndex"/></div></li>
       <li name="settings"><div><img src="../../../img/settings.png" alt="Configuraci&oacute;"/></div></li>
       <li name="printer"><div><img src="../../../img/printer.png" alt="Imprimir"/></div></li>
       <li name="favorites"><div><img src="../../../img/favorites.png" alt="Favorits"/></div></li>
       <li name="help_icon" class="help_icon"><div><img src="../../../img/help_icon.png" alt="Ajuda"/></div></li>
      </ul>
     </div>
   </aside>
   <div id="sidebar-hide" name="sidebar-hide"><img src="../../../img/arrows.png"/></div>
   <section>
     <div id="toc" class="hidden">
      <div class="menucontent">
        <ul>
        <li id="u2" class="parentnode"><p><a class="unit" href="../../../WebContent/u2/introduccio.html">2. Instal·lació de programari de base lliure i de propietat</a></p><ul class="expander"><li id="u2introduccio"><a href="../../../WebContent/u2/introduccio.html">Introducció</a></li><li id="u2resum"><a href="../../../WebContent/u2/resum.html">Resum</a></li><li id="u2objectius"><a href="../../../WebContent/u2/objectius.html">Resultats d'aprenentatge</a></li><li id="u2mapa"><a href="../../../WebContent/u2/mapa.html">Mapa conceptual</a></li><li id="u2referencies"><a href="../../../WebContent/u2/referencies.html">Referències</a></li><li id="u2a1" class="tocsection"><p id='u2a1continguts'><a class="section" href="../../../WebContent/u2/a1/continguts.html">Instal·lació de programari de base lliure</a><span class="buttonexp"></span></p><ul><li id="u2a1activitats"><a href="../../../WebContent/u2/a1/activitats.html">Activitats</a></li><li id="u2a1exercicis"><a href="../../../WebContent/u2/a1/exercicis.html">Exercicis d'autoavaluació</a></li><li id="u2a1annexos"><a href="../../../WebContent/u2/a1/annexos.html">Annexos</a></li></ul></li><div data-parent-id='u2a1' class='tocssection hidden'><div class="toc"><ul><li><a href="../../../WebContent/u2/a1/continguts.html#consideracions_previes_a_la_instal_lacio_de_sistemes_operatius_lliures">Consideracions prèvies a la instal·lació de sistemes operatius lliures</a></li><li><a href="../../../WebContent/u2/a1/continguts.html#instal_lacio_de_sistemes_operatius_lliures">Instal·lació de sistemes operatius lliures</a></li><li><a href="../../../WebContent/u2/a1/continguts.html#instal_lacio_d_aplicacions_en_sistemes_operatius_lliures">Instal·lació d'aplicacions en sistemes operatius lliures</a></li><li><a href="../../../WebContent/u2/a1/continguts.html#carregadors_de_l_arrancada">Carregadors de l'arrancada</a></li><li><a href="../../../WebContent/u2/a1/continguts.html#inici_del_sistema_fitxers_d_inici_del_sistema">Inici del sistema. Fitxers d'inici del sistema</a></li><li><a href="../../../WebContent/u2/a1/continguts.html#registre_del_sistema">Registre del sistema</a></li><li><a href="../../../WebContent/u2/a1/continguts.html#actualitzacio_i_manteniment_de_controladors_de_dispositius">Actualització  i manteniment de controladors de dispositius</a></li></ul></div></div><li id="u2a2" class="tocsection"><p id='u2a2continguts'><a class="section" href="../../../WebContent/u2/a2/continguts.html">Instal·lació de programari de base de propietat</a><span class="buttonexp"></span></p><ul><li id="u2a2activitats"><a href="../../../WebContent/u2/a2/activitats.html">Activitats</a></li><li id="u2a2exercicis"><a href="../../../WebContent/u2/a2/exercicis.html">Exercicis d'autoavaluació</a></li><li id="u2a2annexos"><a href="../../../WebContent/u2/a2/annexos.html">Annexos</a></li></ul></li><div data-parent-id='u2a2' class='tocssection hidden'><div class="toc"><ul><li><a href="../../../WebContent/u2/a2/continguts.html#consideracions_previes_a_la_instal_lacio_de_sistemes_operatius_de_propietat">Consideracions prèvies a la instal·lació de sistemes operatius de propietat</a></li><li><a href="../../../WebContent/u2/a2/continguts.html#instal_lacio_de_sistemes_operatius_de_propietat">Instal·lació de sistemes operatius de propietat</a></li><li><a href="../../../WebContent/u2/a2/continguts.html#instal_lacio_d_aplicacions_en_sistemes_operatius_de_propietat">Instal·lació d'aplicacions en sistemes operatius de propietat</a></li><li><a href="../../../WebContent/u2/a2/continguts.html#carregadors_de_l_arrancada">Carregadors de l'arrancada</a></li><li><a href="../../../WebContent/u2/a2/continguts.html#fitxers_d_inici_del_sistema">Fitxers d'inici del sistema</a></li><li><a href="../../../WebContent/u2/a2/continguts.html#registre_del_sistema">Registre del sistema</a></li><li><a href="../../../WebContent/u2/a2/continguts.html#actualitzacio_i_manteniment_de_controladors_de_dispositius">Actualització i manteniment de controladors de dispositius</a></li></ul></div></div></ul></li><li id="" class="indexnode"><p><a href="../../../index.html">Anar a l&#39;&iacute;ndex general</a></p></li>
        </ul>
      </div>
    </div>
   </section>
   <section>
   <div id="settings" class="hidden">
    <div class="menucontent">
     <div class="allsettings">
     <div class="settings">
      <label>Font i Color</label>
		<div class="setting-option">
	        <ul class="fontBackground">
				<li id="style-newspaper" title="Newspaper" class="appearance-style-newspaper"><span>Newspaper</span></li>
                <li id="style-novel" title="Novel" class="appearance-style-novel"><span>Novel</span></li>
                <li id="style-ebook" title="eBook" class="appearance-style-ebook"><span>eBook</span></li>
				<li id="style-inverse" title="Inverse" class="appearance-style-inverse active"><span>Inverse</span></li>
				<li id="style-athelas" title="Athelas" class="appearance-style-athelas"><span>Athelas</span></li>
			</ul>
		</div>
     </div>
	<div class="settings">
      <label>Amplada</label>
		<div class="setting-option">
	        <div id="slider-width"></div>
		</div>
     </div>
     <div class="settings">
      <label>Mida de la font</label>
		<div class="setting-option">
	        <div id="slider-font"></div>
		</div>
     </div>
     <div class="settings">
      <label>Mida de la font</label>
	  <div class="setting-option">
       <form action="" class="sett-options">
		<ul>
		    <li><input type="checkbox" id="secondary-content" /><label for="secondary-content">Mostra recursos complementaris</label></li>
		    <li><input type="checkbox" id="main-images" /><label for="main-images">Mostra imatges</label></li>
		    <li><input type="checkbox" id="text-alignment" /><label for="text-alignment">Text justificat</label></li>
			<li><input type="checkbox" id="text-hyphen" /><label for="text-hyphen">Partici&oacute; sil·l&agrave;bica</label></li>
		</ul>
       </form>
	  </div>
     </div>
     </div>
    </div>
   </div>
   </section>
 <section>
 <div id="favorites" class="hidden"></div>
 </section>   
 <div id="bridge" class="hidden"></div>
 <div id="help" class="hidden">
  <div class="helptitle">Dreceres del teclat<hr></div>
  <div class="helpsection"><span>General</span>
   <ul>
    <li><span class="shortcut">g</span>: Anar al men&uacute; de navegaci&oacute;</li>
    <li><span class="shortcut">o</span>: Anar a opcions</li>
    <li><span class="shortcut">s</span>: Guardar la p&agrave;gina actual a favorits</li>
    <li><span class="shortcut">p</span>: Imprimir la p&agrave;gina actual</li>
    <li><span class="shortcut">?</span>: Mostrar/Ocultar l&#39;ajuda</li>
   </ul>
  </div>
  <div class="helpsection"><span>Navegaci&oacute;</span>
   <ul>
    <li><span class="shortcut">i</span>: Anar a l&#39;&iacute;ndex general</li>
    <li><span class="shortcut">t</span>: Anar a l&#39;inici de p&agrave;gina</li>
    <li><span class="shortcut">b</span>: Anar al final de p&agrave;gina</li>
    <li><span class="shortcut">j</span>: Anar cap endavant dintre la p&agrave;gina</li>
    <li><span class="shortcut">k</span>: Anar cap enrere dintre la p&agrave;gina</li>
    <li><span class="shortcut">h</span>: Anar a la p&agrave;gina anterior:</li>
    <li><span class="shortcut">l</span>: Anar a la p&agrave;gina seg&uuml;ent:</li>
   </ul>
   </div>
 </div>
 <div id="favcounter" name="favcounter" class="hidden"><span></span></div>
 <div id="navmenu" class="navmenu"><ul class="webnav"><li><a href="../../../index.html" title="Anar a l&#39;&iacute;ndex general">Inici</a></li><li><a href="../introduccio.html">Instal·lació de programari de base lliure i de propietat</a></li><li>Instal·lació de programari de base lliure</li></ul></div>
	<div id="content" lang="ca" class="hyphenate text">
     <article lang="ca" class="sheet">
        <h1><a id="instal_lacio_de_programari_de_base_lliure"> Instal·lació de programari de base lliure </a></h1>
    	
<p>
Tot i que ja fa un cert temps que Richard Stallman va començar la història del programari lliure i persones com Linus Torvals hi van fer contribucions importants amb el nucli del sistema operatiu Linux cap a principis dels noranta, no ha estat fins als darrers anys que l’ús dels sistemes operatius lliures s’ha anat estenent i cada vegada hi ha més persones que els utilitzen.
</p>

<p>
Actualment els sistemes operatius lliures són sistemes potents, estables i que ofereixen una sèrie de prestacions en molts casos superiors als sistemes de pagament. Juntament amb aquests sistemes la resta de programari lliure també ha seguit el mateix camí, de manera que actualment hi ha tota una sèrie de distribucions que ofereixen el sistema operatiu més tot un conjunt de programari, i formen així un conjunt d’eines de molta qualitat i disponible de manera totalment gratuïta.
</p>

<h2><a id="consideracions_previes_a_la_instal_lacio_de_sistemes_operatius_lliures" >Consideracions prèvies a la instal·lació de sistemes operatius lliures</a></h2>
<div class="level2">

<p>
Els sistemes operatius lliures han experimentat últimament una forta implantació en la utilització que en fan els usuaris gràcies sobretot al fet de ser un sistema operatiu estable i funcional i també gràcies al fet de ser programari lliure; aquest fet últim garanteix la lliure distribució i el no-pagament. Tot i que no s’ha de confondre el programari lliure amb la llibertat total i absoluta sobre aquests sistemes operatius. El concepte de programari lliure va en la línia de la llibertat d’accés al codi del sistema i en la possibilitat de millorar-lo i compartir-lo, més que no pas en el fet que sigui gratuït i que s’hi pugui fer allò que es vulgui.
</p>

</div>

<h3><a id="historia_del_sistema_operatiu_lliure" >Història del sistema operatiu lliure</a></h3>
<div class="level3">

<p>
La història del programari lliure arranca l’any 1983, concretament el 27 de setembre, quan el programador estatunidenc <strong>Richard Stallman</strong> va començar el projecte <strong>GNU</strong> amb l’objectiu de crear un sistema operatiu lliure, el sistema GNU.
</p>

<p>

El sistema GNU està basat en el sistema <strong>UNIX</strong>, i hi és completament compatible, un sistema operatiu de tipus privatiu, de pagament, que ja existia i que era força estable, de manera que algunes parts del sistema operatiu com l’editor de text <strong>Tex</strong> i l’editor gràfic <strong>X Window</strong> es van poder adaptar i reutilitzar mentre que d’altres van haver de tornar a ser programades. Com que algun dels components creats per GNU han resultat ser millors que els mateixos de l’entorn UNIX, actualment hi ha utilitats GNU que s’utilitzen en el mateix sistema UNIX.
</p>
<div class="iocnote"><div class="ioccontent">
<p>
<strong>GNU</strong> és un acrònim recursiu de l’anglès que significa ‘GNU no és UNIX’ (<em>GNU is not UNIX</em>).
</p>
</div></div>
<p>
Però el projecte inicial de Stallman tenia un problema: s’estaven desenvolupant parts del sistema operatiu GNU i d’altres s’estaven adaptant de l’UNIX mateix, però quedava la part del nucli del sistema operatiu, el <em>kernel</em>. Una vegada descartada una primera versió inicial anomenada <strong>Trix</strong> es va decidir no utilitzar-lo ja que només es podia fer servir en sistemes de maquinari molt concrets i específics i per tant no seria ni útil ni d’abast general com pretenia la filosofia GNU. Aleshores es va decidir treballar amb un altre sistema anomenat <strong>Hurd</strong>, però que va quedar aparcat per les diferències personals entre els programadors i per alguns problemes tècnics, tot i que posteriorment es va reprendre i actualment és possible trobar distribucions de sistemes operatius GNU que utilitzen aquest nucli.
</p>

<p>
En la situació en què no s’avançava en l’elaboració del nucli del sistema operatiu va aparèixer <strong>Linus Torvalds</strong> l’any 1991 i va crear un nucli de sistema operatiu anomenat <strong>Linux</strong> completament compatible amb UNIX.
</p>

<p>
Anteriorment, cap a l’any 1985 Stallman va crear l’<strong>FSF</strong> (Fundació pel Programari Lliure o Free Software Foundation) per tal de donar cobertura tècnica i legal al projecte GNU. Aleshores l’any 1989 Stallman va crear el concepte de <em>copyleft</em> en contraposició al de <em>copyright</em> dels productes privatius, i la llicència <strong><acronym title="GNU General Public License">GPL</acronym></strong> (llicència pública general o <em>general public license</em>), que expressa de manera legal el concepte <em>copyleft</em>.
</p>

<p>
Torvalds va decidir distribuir el seu nucli Linux amb aquesta llicència de codi lliure <acronym title="GNU General Public License">GPL</acronym> i finalment es va disposar d’un sistema operatiu complet, conegut com a <strong>GNU/Linux</strong>. En molts casos es coneix simplement com a <em>Linux</em>, però el més correcte és anomenar-lo <em>GNU/Linux</em> ja que en realitat el nucli comporta aproximadament només un 5% de tot el sistema operatiu, i la resta està formada pels compiladors, el sistema gràfic, l’escriptori, les utilitats, etc.
</p>

<p>
Actualment molts dels components de GNU es poden trobar en el sistema UNIX com a “eines GNU” i també es poden trobar en plataformes com <strong>Microsoft Windows</strong> o <strong>Mac <acronym title="Operating System">OS</acronym> X</strong>, com per exemple el navegador <strong>Firefox</strong> o el programa de retoc d’imatges <strong>GIMP</strong>.
</p>

</div>

<h3><a id="filosofia_del_programari_lliure_copyleft_llicencia_gnu_gpl" >Filosofia del programari lliure. Copyleft. Llicència GNU/GPL</a></h3>
<div class="level3">

<p>
La concepció de programari lliure iniciada l’any 1983 per Stallman en el seu projecte <strong>GNU</strong> (GNU no és UNIX) va continuar l’any 1985 amb la fundació de l’<strong>FSF</strong> per a donar cobertura tècnica i legal als projectes de programari lliure i ha anat evolucionant i, sobretot, ha anat guanyant en importància.
</p>

<p>
Stallman pretenia, segons les seves paraules, “retornar a l’esperit de cooperació que hi havia als temps inicials a la comunitat d’usuaris d’ordinadors”. Després d’uns anys s’ha passat a la situació actual, en què hi ha molts grups que col·laboren en l’elaboració de programari lliure.
</p>
<div class="iocimportant"><div class="ioccontent">
<p>
La idea del programari lliure correspon bàsicament a proporcionar als usuaris la llibertat d’executar, copiar, distribuir, estudiar, canviar i millorar el programari.
</p>
</div></div>
<p>
Aquesta concepció del programari lliure atorga als usuaris quatre llibertats:
</p>
<ul>
<li class="level1"><div class="li"> La llibertat d’executar el programa per a qualsevol propòsit (llibertat 0).</div>
</li>
<li class="level1"><div class="li"> La llibertat d’estudiar com funciona el programa i d’adaptar-lo a les necessitats que té (llibertat 1). L’accés lliure al codi font és un requisit per a exercir aquesta llibertat.</div>
</li>
<li class="level1"><div class="li"> La llibertat de distribuir còpies, de manera que pugueu ajudar els altres usuaris (llibertat 2).</div>
</li>
<li class="level1"><div class="li"> La llibertat de millorar el programari i de publicar-ne les millores, de manera que tota la comunitat se’n beneficiï (llibertat 3). L’accés lliure al codi font és un requisit per a exercir aquesta llibertat.</div>
</li>
</ul>

<p>
Per tant, la idea del programari lliure és la de fer un codi que tothom pugui veure i canviar amb l’única condició que els canvis o les modificacions que es facin continuïn essent de codi lliure, és a dir, cal distribuir les modificacions amb accés al codi i permetre que terceres persones les vegin i puguin modificar a la vegada.
Per a aconseguir-ho Stallman va crear el <em>copyleft</em>, en contraposició al <em>copyright</em>.
</p>
<div class="iocimportant"><div class="ioccontent">
<p>
El <em>copyright</em> del codi privatiu impedeix que els usuaris de codi puguin veure i canviar aquest codi ja que és propietat de l’autor i només ell el pot canviar, mentre que el <em>copyleft</em> intenta aconseguir justament el contrari, que el codi sigui d’ús lliure i que ho continuï essent encara que se’n facin modificacions.
</p>
</div></div>
<p>
De fet, el <em>copyleft</em> no vol dir que es pugui fer absolutament el que es vulgui amb el codi -això en tot cas seria sense <em>copyright</em>, que és el que es coneix com a <strong>domini public</strong>-, sinó que el <em>copyleft</em> en realitat és un <em>copyright</em> però amb unes determinades condicions: accés total al codi i garantir aquest accés si se’n fan modificacions.
Però el <em>copyleft</em> no deixa de ser un concepte, de manera que la concreció d’aquest concepte es produeix en la llicència <strong><acronym title="GNU General Public License">GPL</acronym></strong>. Aquesta llicència <acronym title="GNU General Public License">GPL</acronym> és la que dóna cobertura legal al concepte del <em>copyleft</em> i n’estableix els termes legals. Aquesta llicència es troba dins del projecte GNU i per tant es coneix com a <em>llicència GNU/<acronym title="GNU General Public License">GPL</acronym></em>.
</p>

<p>
Actualment aquesta llicència es troba a la versió 3 i estableix la terminologia legal per tal de publicar codi lliure amb <em>copyleft</em>. Aquesta llicència i altres de similars les podeu veure i llegir al web oficial del projecte GNU. Aquest web oficial es pot trobar en les versions d’altres llengües, entre les quals hi ha el català.
</p>

<p>
Dins del projecte GNU s’han creat altres llicències a part de la <acronym title="GNU General Public License">GPL</acronym>. Actualment les llicències del projecte GNU són les que veieu a la <span class="tabref"><a href="#Table1"><span>taula</span></a></span>:
</p>
<div class="ioctable ">
<div class="titletable"><a name="Table1"><span>Taula: </span></a>Llicències del projecte GNU</div>
<div class="table"><table class="inline">
	<tr class="row0">
		<th class="col0"> Llicència </th><th class="col1"> Descripció </th>
	</tr>
	<tr class="row1">
		<td class="col0 leftalign"> <strong><acronym title="GNU General Public License">GPL</acronym></strong> (llicència pública general)          </td><td class="col1 leftalign"> És la llicència de la majoria dels programes del projecte GNU i de més de la meitat dels paquets de programari lliure. La darrera versió és la 3.                                                                                                                                                                                        </td>
	</tr>
	<tr class="row2">
		<td class="col0"> <strong><acronym title="GNU Lesser General Public License">LGPL</acronym></strong> (llicència pública general reduïda) </td><td class="col1 leftalign"> S’utilitza en algunes biblioteques (no pas en totes) del projecte GNU. La darrera versió és la 3.                                                                                                                                                                                                                                        </td>
	</tr>
	<tr class="row3">
		<td class="col0 leftalign"> <strong>AGPL</strong> (llicència pública general Affero)  </td><td class="col1"> La llicència pública general Affero de GNU es basa en la GNU/<acronym title="GNU General Public License">GPL</acronym>, però té una clàusula addicional que permet als usuaris que interactuen sobre una xarxa amb el programa rebre el codi font del programa. Recomanen utilitzar-la per a qualsevol programa que hagi de funcionar habitualment sobre una xarxa. La darrera versió és la 3. </td>
	</tr>
	<tr class="row4">
		<td class="col0 leftalign"> <strong>GFDL</strong> (llicència de documentació lliure)  </td><td class="col1 leftalign"> La llicència de documentació lliure de GNU és una forma de <em>copyleft</em> destinada als manuals, als llibres de text i a d’altres documents per a garantir a tothom la llibertat efectiva de copiar i de distribuir el document amb modificacions o sense, i amb finalitats comercials o sense. La darrera versió és la 1.3.               </td>
	</tr>
</table></div>
</div>
</div>

<h3><a id="programari_de_codi_obert" >Programari de codi obert</a></h3>
<div class="level3">

<p>
Paral·lelament al moviment de programari lliure ha aparegut recentment el moviment de <strong>codi obert</strong> (en anglès, <em>open source</em>). En molts casos es confon i en d’altres no hi ha gaires diferències, però en realitat no és el mateix. El codi obert consisteix en un enfocament amb vista al disseny, el desenvolupament i la distribució, que ofereix un accés pràctic al codi font. El codi obert té un punt de vista orientat més als beneficis pràctics de compartir el codi que no pas a les qüestions ètiques o filosòfiques del programari lliure.
</p>

<p>
La manera de treballar del codi obert ofereix la possibilitat de l’entrada de diferents punts de vista, de diferents maneres de treballar i de diferents persones en el desenvolupament del codi, i en aquest sentit es diferencia dels més tancats, els models centralitzats de programació; d’aquesta manera es fa públic el codi font de la programació per a permetre’n l’estudi i desenvolupament. El resultat d’aquesta col·laboració entre desenvolupadors pot ser distribuïda com a programari lliure o no. Aquí és on es diferencia el codi obert del programari lliure. El programari lliure dóna als usuaris la possibilitat de millorar-lo, facilitar així l’accés al seu codi font i permetre’n la modificació i la lliure distribució; en canvi, productes com el codi obert permeten l’accés al codi font però això no significa que en permetin després la modificació i distribució. Per tant, no tots els productes que són de codi obert són necessàriament productes lliures, ja que, encara que siguin transparents, no se’n permet la modificació i distribució.
</p>

<p>
En moltes ocasions, aquesta diferència es tradueix a la realitat en el fet que darrere de la distribució de programari lliure hi ha simplement un grup més o menys important de desenvolupadors de manera altruista agrupats per mitjà d’Internet (com és el cas de la distribució Debian de Linux) i en canvi darrere del programari de codi obert hi ha empreses en ocasions molt potents que han vist en aquest model de treball la possibilitat d’aconseguir un producte millor (com per exemple l’empresa Novell, que des de ja fa un temps distribueix les distribucions de codi obert de Suse Linux).
</p>
<div class="ioctext"><div class="ioccontent"><p class="ioctitle">La filosofia que hi ha darrere del codi obert</p>
<p>
És força senzilla: el fet de compartir el codi permet que el resultat sigui d’una qualitat superior a la del producte propietari, creat amb un model tancat i centralitzat; així, per tant, es tracta d’una visió totalment tècnica. En canvi, els productes lliures que permeten l’edició i distribució per part de l’usuari funcionen amb un ideal: els productes propietaris, com que no poden compartir el codi font, es consideren poc partícips d’enriquir-se a través dels coneixements que els ésser humans ens aportem uns als altres.
</p>
</div></div>
<p>
La concepció de codi obert va néixer cap allà l’any 1998 de la mà d’un grup de persones pertanyents a l’entorn del programari lliure. El desencadenant va ser el fet que l’empresa <strong>Netscape</strong> va revelar el codi font del seu navegador, el Navigator, i aleshores es va crear el clima necessari perquè l’entorn de les empreses de programari s’adonessin del fet que aquest grup de gent del programari lliure feia temps que anunciava: la superioritat d’un procés de desenvolupament obert del model tradicional.
</p>
<div class="iocimportant"><div class="ioccontent">
<p>
Actualment hi ha la <strong>llicència de codi obert</strong>, que és una llicència de programari amb <strong>copyright</strong> que segueix els principis del moviment de codi obert. Perquè una llicència sigui considerada de codi obert l’ha d’haver aprovada l’Open Source Iniciative (<strong>OSI</strong>).
</p>
</div></div>
<p>
En aquest sentit, la llicència <acronym title="GNU General Public License">GPL</acronym> del programari lliure compleix les condicions del programari de codi obert, i per tant, el programari distribuït amb aquesta llicència és programari de codi obert. Però això no passa a l’inrevés: hi ha molts pocs programes distribuïts amb llicència de codi obert que també siguin vàlids per a considerar-los com a programari lliure. De fet, hi ha molt poques distribucions actuals de Linux que siguin considerades per la <acronym title="GNU General Public License">GPL</acronym> com a programari lliure, en la majoria dels casos perquè contenen parts de codi no modificables i redistribuïbles, o bé perquè aporten repositoris de programari que contenen programari que no compleix les regles del programari lliure; així, ni tan sols la distribució Debian de Linux no està considerada com a programari lliure al web oficial de GNU, dirigit per Stallman.
</p>

</div>

<h3><a id="sistemes_operatius_de_codi_obert_i_programari_lliuredistribucions" >Sistemes operatius de codi obert i programari lliure: distribucions</a></h3>
<div class="level3">

<p>
Actualment hi ha diversos sistemes operatius que es distribueixen amb les llicències de programari lliure o bé de codi obert. Aquests sistemes operatius actualment estan agrupats en dos grans grups: els sistemes <strong>GNU/Linux</strong> i <strong>BSD</strong>. La diferència bàsica entre aquests dos grans grups de sistemes operatius consisteix en el nucli que utilitza cadascun; així, els sistemes operatius GNU/Linux utilitzen un nucli de Linux i els sistemes operatius BSD n’utilitzen un d’UNIX.
Dins de cadascun d’aquests dos grans grups hi ha tot un seguit de sistemes operatius o distribucions diferents.
</p>
<div class="iocimportant"><div class="ioccontent">
<p>
Una <strong>distribució de programari</strong> és el conjunt format pel nucli del sistema i a més a més tot un conjunt de programari perquè l’usuari pugui treballar (com l’entorn gràfic, KDE, Gnome, etc.) i un conjunt d’aplicacions de manera que, agrupant les tres parts, s’aconsegueix fer la instal·lació, la configuració i el manteniment d’un sistema informàtic.
</p>
</div></div>
<p>

Les diferents agrupacions d’aplicacions és el que bàsicament diferencia unes distribucions de les altres. La diferència entre unes distribucions i les altres consisteix en les aplicacions que incorporen i també el tipus de paquets que contenen aquestes aplicacions. Així, no tots els paquets de totes les distribucions tenen el mateix format. A la <span class="tabref"><a href="#Table2"><span>taula</span></a></span> hi teniu els diferents formats dels paquets de les principals distribucions:
</p>
<div class="ioctable ">
<div class="titletable"><a name="Table2"><span>Taula: </span></a>Diferents tipus de paquets de programari</div>
<div class="table"><table class="inline">
	<tr class="row0">
		<th class="col0"> Tipus de paquet </th><th class="col1">Descripció </th>
	</tr>
	<tr class="row1">
		<td class="col0"> <strong>.rpm (RedHat)</strong> </td><td class="col1"> Format dels paquets en distribucions Linux de la família RedHat. </td>
	</tr>
	<tr class="row2">
		<td class="col0"> <strong>.deb (Debian)</strong> </td><td class="col1"> Format dels paquets en distribucions de la família Debian. </td>
	</tr>
	<tr class="row3">
		<td class="col0"> <strong>.slp (Stampede)</strong> </td><td class="col1"> Format de paquets Stampede. </td>
	</tr>
	<tr class="row4">
		<td class="col0"> <strong>.tgz (Slackware)</strong> </td><td class="col1"> Format de paquet utilitzat a la distribució Linux Slackware. </td>
	</tr>
	<tr class="row5">
		<td class="col0"> <strong>.pkg (Solaris)</strong> </td><td class="col1"> Format de paquets en sistemes operatius UNIX Solaris. </td>
	</tr>
</table></div>
</div>
<p>
Actualment hi ha múltiples distribucions, sobretot de la branca GNU/Linux, amb aproximadament unes tres-centes en desenvolupament; en canvi, només n’hi ha unes tres en l’entorn BSD. A la <span class="tabref"><a href="#Table3"><span>taula</span></a></span> hi ha una sèrie d’exemples de distribucions.
</p>
<div class="ioctable ">
<div class="titletable"><a name="Table3"><span>Taula: </span></a>Distribucions GNU/Linux i FreeBSD</div>
<div class="table"><table class="inline">
	<tr class="row0">
		<th class="col0 leftalign"> GNU/Linux  </th><th class="col1 leftalign"> FreeBSD     </th>
	</tr>
	<tr class="row1">
		<td class="col0 leftalign"> <strong>Debian</strong>: sistema de programari lliure desenvolupat per un conjunt de programadors. Distribuït amb llicència <acronym title="GNU General Public License">GPL</acronym>.  </td><td class="col1 leftalign"> <strong>FreeBSD</strong>: el més conegut i utilitzat, sobretot en servidors.   </td>
	</tr>
	<tr class="row2">
		<td class="col0"> <strong>Fedora</strong>: sistema desenvolupat per la comunitat Fedora, patrocinada per l’empresa RedHat. Distribuït amb llicència <acronym title="GNU General Public License">GPL</acronym>. </td><td class="col1"> <strong>NetBSD</strong>: es pot utilitzar en un gran nombre d’ordinadors diferents. </td>
	</tr>
	<tr class="row3">
		<td class="col0"> <strong>RedHat</strong>: distribució de Linux de l’empresa que porta el mateix nom. </td><td class="col1 leftalign"> <strong>OpenBSD</strong>: té l’objectiu de ser tan segur com sigui possible.    </td>
	</tr>
	<tr class="row4">
		<td class="col0"> <strong>Suse</strong>: distribució de Linux actualment en propietat de l’empresa Novell. Se’n distribueix una versió de pagament, Suse Linux Professional, i una de lliure, OpenSuse. </td><td class="col1 leftalign">     </td>
	</tr>
	<tr class="row5">
		<td class="col0"> <strong>Ubuntu</strong>: distribució de Linux basada en Debian i subvencionada per un multimilionari africà (Mark Shuttleworth). A diferència d’altres distribucions només rep aportacions econòmiques del manteniment i suport tècnic. Està especialment enfocada a un usuari mitjà amb poca experiència amb GNU/Linux. S’està tornant molt popular. </td><td class="col1 leftalign">    </td>
	</tr>
	<tr class="row6">
		<td class="col0"> <strong>Linkat</strong>: distribució de Linux del Departament d’Ensenyament de la Generalitat de Catalunya basada en OpenSuse. </td><td class="col1 leftalign">   </td>
	</tr>
</table></div>
</div>
<p>
Tot i que hi ha dos grans grups de distribucions de programari lliure i codi obert, segons que utilitzin nucli Linux o nucli UNIX, actualment hi ha distribucions com la Debian en què es pot trobar en l’última versió que utilitza un nucli Linux com fins ara i també amb l’opció d’utilitzar nucli BSD.
</p>
<div class="iocnote"><div class="ioccontent">
<p>
El món del programari i codi lliure és un món molt canviant i constantment apareixen distribucions noves.
</p>
</div></div>
<p>
A part de les distribucions per a ordinadors de taula i per a portàtils hi ha les distribucions anomenades <strong>Live</strong>. Aquestes distribucions no cal que s’instal·lin a l’ordinador sinó que es poden executar directament des d’un CD o un DVD.
</p>
<div class="ioctext"><div class="ioccontent"><p class="ioctitle">Distribucions Live</p>
<p>
Entre les distribucions anomenades <em>Live</em> destaquem alguns exemples com la distribució Knoppix, basada en Debian; Catix, que incorpora el programari en català, o les RIP, que són les inicials de <em>recovery is possible</em>.
</p>
</div></div>
<p>
Dins de les distribucions Live també hi ha distribucions més específiques que incorporen per exemple un recull de programari destinat a fer tasques de manteniment a l’ordinador de manera que incorporen gestors de disc, particionadors, creadors d’imatges, editors de text, eines per a escanejar la memòria o el disc dur, etc. 
El fet de que aquests sistemes operatius siguin de programari lliure o bé de codi obert fa que darrere de cada distribució hi hagi tot un seguit de grups de gent treballant i col·laborant en l’elaboració d’aquests sistemes operatius, a vegades amb el suport d’una empresa i a vegades sense, i possibilita que aquestes distribucions es trobin en molts idiomes, entre els quals, el català. Hi ha per cada distribució grups de persones treballant en la traducció del sistema operatiu al català. Una vegada més això és una mostra que un producte de programari lliure o de codi obert pot assolir més qualitat que un de tancat, ja que en la majoria de casos els tancats, sia per interessos econòmics o polítics, no tradueixen els seus productes.
</p>

<p>
Aquestes distribucions, com que són de codi obert o bé de programari lliure, han d’estar disponibles gratuïtament, però això no significa que en molts casos es puguin comprar per Internet o bé en botigues informàtiques. En cas d’haver de pagar diners i comprar el sistema operatiu, en realitat el preu que es paga és en concepte de la distribució mateixa o bé en altres casos perquè el sistema operatiu s’acompanya de manuals de suport i en d’altres el preu de compra incorpora servei d’ajuda i manteniment per part d’una empresa. Però podeu trobar les distribucions de manera totalment gratuïta per Internet o fins i tot en alguns casos es distribueixen juntament amb la compra d’alguna revista informàtica.
</p>

<p>
Si voleu baixar la versió gratuïta per Internet cal que aneu al lloc web mateix de la distribució i des d’allà podreu buscar els enllaços de baixada. Generalment es distribueixen els sistemes operatius en format <strong>ISO</strong>, de manera que després d’haver baixat aquesta imatge ISO cal obrir el gravador de CD/DVD i gravar en un CD/DVD buit la imatge ISO baixada de manera que aleshores es crea un CD/DVD autoarrancable i preparat per a fer la instal·lació del sistema operatiu.
</p>

</div>

<h3><a id="funcionalitat_del_sistema_operatiu" >Funcionalitat del sistema operatiu</a></h3>
<div class="level3">

<p>
Hi ha moltes distribucions de sistemes operatius de programari lliure o bé de codi obert, de manera que cadascuna incorpora una sèrie de funcionalitats característiques. N’hi ha que tenen unes funcionalitats molt específiques destinades exclusivament a reparar ordinadors, n’hi ha per a la gestió específica de la targeta de xarxa, etc. De totes maneres, les distribucions més generals simplement es diferencien pel conjunt d’aplicacions que incorporen i quin és el format dels paquets d’aquestes aplicacions.
</p>

<p>
Però hi ha també una altra funcionalitat dels sistemes operatius que és la de poder treballar com a servidors. A l’hora d’incorporar la funcionalitat de servidor, no totes les distribucions de sistemes operatius ho fan de la mateixa manera. N’hi ha que simplement distribueixen el sistema operatiu amb la possibilitat d’instal·lar les diferents opcions de servidor (servidor d’arxius, servidor d’impressió, servidor de pàgines web, etc.) i n’hi ha que ofereixen versions específiques per a servidors. Hi ha distribucions com <strong>OpenSuse</strong> o <strong>Ubuntu</strong> que ofereixen els seus propis sistemes operatius de servidor. Vegeu en la <span class="figref"><a href="#Figure1"><span>figura</span></a></span> el web de baixades de la distribució d’Ubuntu; l’opció de baixar la versió <strong>Server CD</strong>.
</p>
<div class="iocfigure"><a name="Figure1"></a><figure>
<figcaption><span class="figuretitle">Figura</span>

Ubuntu Server

</figcaption><img src="../media/figura1_ubuntu_server_452.png" alt="" /></figure>
</div>
<p>
Per tant, depenent de quina utilitat voleu donar a la vostra màquina heu d’escollir un determinat sistema operatiu.
</p>

</div>

<h3><a id="escriptoris" >Escriptoris</a></h3>
<div class="level3">

<p>
Dins de les múltiples opcions de les diferents distribucions dels sistemes operatius de programari lliure o de codi obert, cal destacar que bàsicament aquests sistemes operatius incorporen algun dels entorns gràfics coneguts com a <strong>Gnome</strong> i <strong>KDE</strong> o bé tots dos. Tant l’un com l’altre són entorns gràfics d’alt nivell. A la <span class="figref"><a href="#Figure2"><span>figura</span></a></span> i <span class="figref"><a href="#Figure3"><span>figura</span></a></span> hi podeu veure un entorn d’escriptori Gnome i un d’escriptori KDE, respectivament. 
</p>
<div class="iocfigure"><a name="Figure2"></a><figure>
<figcaption><span class="figuretitle">Figura</span>

Escriptori Gnome

</figcaption><img src="../media/ic10mu2_02.png" alt="" /></figure>
</div><div class="iocfigure"><a name="Figure3"></a><figure>
<figcaption><span class="figuretitle">Figura</span>

Escriptori KDE

</figcaption><img src="../media/ic10mu2_03.png" alt="" /></figure>
</div>
<p>
En les distribucions que incorporin els dos entorns gràfics, a l’hora de fer la instal·lació del sistema operatiu teniu l’opció d’instal·lar els dos escriptoris, de manera que n’hi haurà un que és el definit per defecte, però a cada inici de sessió tindreu la possibilitat d’escollir en quin entorn gràfic voleu treballar.
</p>

<p>
Hi ha altres entorns gràfics, per als sistemes operatius lliures, però l’ús no és tan estès, com per exemple l’entorn <strong>Xfce</strong>, un entorn que requereix pocs recursos de màquina i que per tant té una especial utilitat en aquelles màquines amb pocs recursos de maquinari. Aquest entorn gràfic és únic en distribucions destinades específicament a màquines amb poques prestacions de maquinari, generalment màquines antigues, com per exemple la distribució <strong>Xubuntu</strong> de l’entorn Ubuntu. Hi ha altres distribucions que l’incorporen, a part del Gnome i el KDE.
</p>

</div>

<h3><a id="format_del_sistema_d_arxius" >Format del sistema d&#039;arxius</a></h3>
<div class="level3">

<p>
Dins de la gran quantitat de distribucions de sistemes operatius lliures cal destacar que no tots fan servir el mateix tipus de format de disc dur per al seu sistema d’arxius. 
</p>
<div class="iocimportant"><div class="ioccontent">
<p>
Els formats més comuns d’aquestes distribucions són els següents: <strong>ext3</strong>, <strong>ext4</strong>, <strong>ReiserFS</strong>, <strong>Reiser4</strong> i <strong>XFS</strong>. 
</p>
</div></div>
<p>
Encara que cada distribució treballa amb un d’aquests formats, n’hi ha que incorporen compatibilitat amb els altres formats i poden llegir i fins i tot escriure en altres formats. En aquesta línia, moltes d’aquestes distribucions també incorporen compatibilitat amb el format del sistema d’arxius <strong>NTFS</strong> de l’entorn <strong>Windows</strong>; això és degut al fet que en moltes ocasions els sistemes operatius lliures comparteixen màquina amb altres sistemes de l’entorn Windows. D’aquesta manera, gràcies al fet que el sistema lliure incorpora compatibilitat amb el format NTFS, tot i tenir en funcionament el sistema operatiu lliure, podreu entrar a partició, on hi ha instal·lat el sistema operatiu de l’entorn Windows i llegir i fins i tot escriure en aquesta partició. Cal destacar que no és possible aquesta opció al revés. 
</p>

<p>
El problema del fet que una determinada distribució incorpori un determinat format per al seu sistema d’arxius ve quan des d’aquesta distribució es vol treballar amb particions o bé discos que continguin altres formats i no incorpori la distribució compatibilitat per a llegir i escriure amb aquest format. Un exemple d’això és intentar llegir i escriure en un disc dur extern amb format no compatible per a la distribució o bé instal·lar diverses distribucions lliures de l’entorn Linux en un mateix ordinador de manera que unes i altres comparteixin el mateix directori <strong>/home</strong> i que la partició corresponent a aquest directori estigui formatada en un format no compatible amb alguna de les distribucions.
</p>
<div class="ioctext"><div class="ioccontent"><p class="ioctitle">Els sistemes operatius del grup Microsoft</p>
<p>
No ofereixen cap tipus de compatibilitat amb l’entorn de programari lliure o bé de codi obert.
</p>
</div></div>
<p>
De totes maneres, la compatibilitat de les distribucions amb els diferents formats és cada vegada més gran.
</p>

</div>

<h3><a id="suport_als_dispositius_de_maquinari_en_els_sistemes_lliures" >Suport als dispositius de maquinari en els sistemes lliures</a></h3>
<div class="level3">

<p>
Un dels problemes més importants dels sistemes operatius lliures és el del suport d’aquests sistemes als diferents dispositius de maquinari. El problema és que els fabricants de maquinari no incorporen el corresponent programari de gestió del maquinari per als sistemes lliures, els coneguts <strong>drivers</strong>; en molts casos aquest programari només el distribueixen per a l’entorn dels sistemes de pagament. Aleshores les comunitats que mantenen les diferents distribucions han de fer aquest programari i incorporar-lo a les seves distribucions o bé deixar-lo en els seus servidors perquè els usuaris els baixin i els instal·lin.
</p>

<p>
De manera que no sempre hi haurà el programari necessari per a un determinat dispositiu de maquinari i per a una determinada distribució de sistema lliure, o bé si hi és en molts casos no disposarà de les mateixes prestacions que el corresponent <em>driver</em> proporcionat pel fabricant, ja que també en molts casos l’elaboració d’aquest programari requereix tècniques d’enginyeria inversa.
</p>
<div class="ioctext"><div class="ioccontent"><p class="ioctitle">La llista de maquinari i de models</p>
<p>
És molt i molt extensa. Penseu un moment en les diferents marques d’impressores i en els diferents models de cadascuna d’aquestes impressores i extrapoleu això a la resta de maquinari de l’ordinador i perifèrics diversos. 
</p>
</div></div>
<p>
Per aquesta raó abans d’instal·lar un determinat sistema lliure cal que us assegureu que la distribució escollida té compatibilitat amb el maquinari de la vostra màquina i dels vostres perifèrics. Això ho podeu fer anant al lloc web de la distribució escollida i buscar on hi ha la llista de compatibilitat amb el maquinari d’aquella distribució i allà comprovar si tindreu possibles problemes amb el vostre maquinari. En el cas de la distribució <strong>Ubuntu</strong> trobareu al seu web oficial un enllaç a la pàgina amb les llistes de maquinari on podeu consultar el suport que ofereix aquesta distribució. Això ho podeu veure a la <span class="figref"><a href="#Figure4"><span>figura</span></a></span>.
</p>

<p>
De totes maneres, encara que aquest problema sigui un dels que tenen les distribucions de sistemes lliures, això està canviant, ja que cada vegada hi ha més empreses de fabricants de maquinari que incorporen <em>drivers</em> per a l’entorn del programari lliure o de codi obert; a vegades el distribueixen juntament amb el seu maquinari, i a vegades cal anar al web oficial de l’empresa, buscar la secció de suport i <em>drivers</em>, seleccionar-hi el vostre maquinari i baixar el programari corresponent.
</p>
<div class="iocfigure"><a name="Figure4"></a><figure>
<figcaption><span class="figuretitle">Figura</span>

Components del maquinari

</figcaption><img src="../media/ic10mu2_04.png" alt="" /></figure>
</div>
<p>
En aquest sentit les distribucions més grans i que tenen un nombre més elevat de col·laboradors i d’usuaris tenen un nombre més gran de suport a maquinari.
</p>

<p>
Alhora, només el fet que cada vegada hi hagi més i més usuaris de sistemes lliures provocarà que les empreses de maquinari es llancin a donar suport del seu maquinari per a aquests sistemes.
</p>

</div>

<h2><a id="instal_lacio_de_sistemes_operatius_lliures" >Instal·lació de sistemes operatius lliures</a></h2>
<div class="level2">

<p>

Trobareu moltes distribucions de sistemes operatius lliures i les podreu instal·lar en el vostre ordinador, i alhora també trobareu molta informació, bàsicament per Internet, sobre els sistemes operatius i la manera d’instal·lar-los, però hi ha tota una sèrie de passos generals que us cal seguir a l’hora de fer la instal·lació d’un sistema operatiu lliure:
</p>
<ul>
<li class="level1"><div class="li"> Escollir la distribució que voleu instal·lar i anar al web de l’organització corresponent per tal de baixar-la d’Internet de manera gratuïta. Us baixarà un arxiu en format <strong>ISO</strong>.</div>
</li>
<li class="level1"><div class="li"> Gravar aquest arxiu <strong>ISO</strong> en un CD o un DVD per tal d’aconseguir un CD/DVD autoarrancable i preparat per a fer la instal·lació del sistema operatiu.</div>
</li>
<li class="level1"><div class="li"> Preparar l’ordinador per a instal·lar el sistema operatiu: això bàsicament consisteix a preparar una part d’espai lliure al vostre disc dur on s’instal·larà el nou sistema operatiu.</div>
</li>
<li class="level1"><div class="li"> Arrencar l’ordinador a partir del CD/DVD on heu gravat la imatge ISO i començar el procés d’instal·lació del sistema operatiu.</div>
</li>
</ul>

<p>
Aquests són en essència els passos que heu de seguir per a instal·lar en l’ordinador un sistema operatiu lliure.
</p>

</div>

<h3><a id="escollir_distribucio_i_versio_llicencia" >Escollir distribució i versió. Llicència</a></h3>
<div class="level3">

<p>
Abans de baixar el sistema operatiu lliure per a instal·lar-lo cal que decidiu quin és aquest sistema operatiu, o quina és la <strong>distribució</strong> que s’ajusta més a les vostres necessitats. Per tant, cal respondre a dues preguntes:
</p>
<ol>
<li class="level1"><div class="li">  Quin és l’ús que fareu d’aquest sistema operatiu:</div>
<ul>
<li class="level2"><div class="li"> Si <em>és un servidor</em>, cal que busqueu una distribució que incorpori funcionalitats de servidor (pràcticament totes), o encara millor, cercar una distribució que proporcioni una versió exclusiva de servidor.</div>
</li>
<li class="level2"><div class="li"> Si l’ús que en fareu <em>és el d’un usuari normal</em>, aleshores teniu moltes distribucions de programari lliure i de codi obert al vostre abast (no hi ha aquest ventall tan gran de possibilitats en l’àmbit del programari de pagament), i només en cal escollir una.</div>
</li>
</ul>
</li>
<li class="level1"><div class="li"> Quina distribució ofereix millor compatibilitat amb el maquinari de què disposeu. Hem de tenir clar quin maquinari tenim per a escollir la distribució que tingui els controladors de dispositius adequats als nostres dispositius. Actualment quasi totes les grans distribucions ofereixen una compatibilitat similar amb els diferents controladors de dispositius que hi ha al mercat i ho podem comprovar al lloc web oficial de cadascuna de les distribucions.</div>
</li>
</ol>
<div class="iocimportant"><div class="ioccontent">
<p>
Així, doncs, les grans distribucions de programari de base lliure que trobem actualment són <strong>Ubuntu</strong>, <strong>Debian</strong>, <strong>Fedora</strong>, <strong>OpenSuse</strong> i un llarg etcètera.
</p>
</div></div>
<p>
Una vegada escollida la distribució, cal anar al lloc web de la distribució per tal de baixar-la, i allà us trobareu una nova elecció: <em>la versió</em>.
</p>

<p>
Hi ha dues coses per escollir en relació amb <strong>la versió</strong>:
</p>
<div class="ioctext"><div class="ioccontent"><p class="ioctitle">Versions beta</p>
<p>
Les versions inacabades que es posen a l’abast dels usuaris de manera que les puguin utilitzar i verificar i puguin enviar els errors per tal d’arreglar-los formen part de la filosofia de treball dels sistemes lliures. Aquest procés ajuda a millorar el sistema operatiu i permet així crear un producte de qualitat.
</p>
</div></div><ul>
<li class="level1"><div class="li"> La primera és si el vostre maquinari és de 32 bits o de 64 bits, la qual cosa us dicta la versió de 32 bits o 64 bits del sistema operatiu. Cal que tingueu en compte que, si teniu un maquinari de 64 bits, hi podreu instal·lar igualment la versió de 32 bits, però a l’inrevés no.</div>
</li>
<li class="level1"><div class="li"> L’altra elecció és escollir una versió de les successives que es van elaborant del sistema operatiu mateix. El fet que sigui de programari lliure o de codi obert i que això signifiqui que en l’elaboració del sistema operatiu hi participi molta gent també fa que aquesta elaboració no s’aturi. Els sistemes operatius de les diferents distribucions estan en reelaboració constant, i així periòdicament (la periodicitat depèn de cada distribució, de manera que per exemple la distribució Ubuntu treu una versió nova cada sis mesos) apareixen versions noves. Això fa que a l’hora de baixar el vostre sistema operatiu us trobeu l’opció de baixar diferents versions. Generalment aquestes diferents versions consten de l’última versió estable i les versions noves que encara no estan reconegudes oficialment, que es coneixen com a versions <em>beta</em>.</div>
</li>
</ul>

<p>
Una vegada teniu escollides la distribució i la versió corresponent, podeu consultar al mateix lloc web de la distribució la llicència per tal d’assegurar-vos que és de programari lliure o de codi obert i que per tant la baixada que fareu és totalment lliure i gratuïta i doncs no infringiu cap normativa. A més, si és de programari lliure, també us garanteix la modificació del vostre sistema operatiu i fins i tot la distribució de la modificació sempre que permeteu que hi hagi altres persones que també modifiquin i redistribueixin la vostra modificació.
</p>

<p>
Per exemple, en el cas de la distribució del sistema lliure Ubuntu, podeu veure al seu web oficial quina llicència utilitzen per a les seves distribucions. Ho teniu a la <span class="figref"><a href="#Figure5"><span>figura</span></a></span>:
</p>
<div class="iocfigure"><a name="Figure5"></a><figure>
<figcaption><span class="figuretitle">Figura</span>

Llicències Ubuntu

</figcaption><img src="../media/ic10mu2_05.png" alt="" /></figure>
</div>
<p>
Podeu comprovar que Ubuntu es distribueix com a codi obert i per tant amb aquesta llicència.
</p>

</div>

<h3><a id="requisits" >Requisits</a></h3>
<div class="level3">

<p>

Una vegada escollida la distribució i versió dins d’aquesta distribució segons quines siguin les vostres necessitats i segons quin sigui el vostre maquinari, i per tant pugueu obtenir el màxim suport per a aquest maquinari, cal comprovar abans de baixar el sistema operatiu d’Internet quins són els requisits d’aquest sistema operatiu ja que, si el nostre maquinari no ofereix les prestacions que necessita el sistema operatiu, aquest sistema no funciona correctament.
</p>

<p>
Per tant, una vegada som al web oficial de la distribució que volem baixar i ja hem escollit la versió corresponent, cal buscar en aquest web la informació de quins són els requisits del sistema operatiu pel que fa a prestacions de maquinari. 
</p>

<p>
Si per exemple hem decidit baixar la distribució d’<strong>Ubuntu</strong> i concretament la versió <strong>Ubuntu-10.04.1-desktop-i386</strong>, és a dir, la versió d’Ubuntu 10.04.1 LTS (<em>long-term support</em> o amb màxim suport) i la versió de 32 bits, com veiem a la <span class="figref"><a href="#Figure6"><span>figura</span></a></span>.
</p>
<div class="iocfigure"><a name="Figure6"></a><figure>
<figcaption><span class="figuretitle">Figura</span>

Ubuntu 10.04 32 bits

</figcaption><img src="../media/ic10mu2_06.png" alt="" /></figure>
</div>
<p>
Cal que primer, abans d’executar la baixada, comprovem els requeriments d’aquesta versió. Buscant en la documentació sobre Ubuntu del web mateix, trobarem el tema dels requeriments, com veiem a la <span class="figref"><a href="#Figure7"><span>figura</span></a></span>.
</p>
<div class="iocfigure"><a name="Figure7"></a><figure>
<figcaption><span class="figuretitle">Figura</span>

Documentació Ubuntu

</figcaption><img src="../media/ic10mu2_07.png" alt="" /></figure>
</div>
<p>
Si seleccioneu l’opció 2 de requeriments del sistema es desplega una llista on entre altres coses hi ha el maquinari que es necessita o bé el maquinari sobre el qual es pot instal·lar aquesta versió del sistema operatiu. Ho podeu veure a la <span class="figref"><a href="#Figure8"><span>figura</span></a></span>.
</p>
<div class="iocfigure"><a name="Figure8"></a><figure>
<figcaption><span class="figuretitle">Figura</span>

Requeriments del sistema

</figcaption><img src="../media/ic10mu2_08.png" alt="" /></figure>
</div>
<p>
Finalment, en l’últim accés hi ha els requeriments de memòria i d’espai de disc dur, com veieu a la <span class="figref"><a href="#Figure9"><span>figura</span></a></span>:
</p>
<div class="iocfigure"><a name="Figure9"></a><figure>
<figcaption><span class="figuretitle">Figura</span>

Requeriments de memòria de disc

</figcaption><img src="../media/ic10mu2_09.png" alt="" /></figure>
</div>
<p>
Una vegada comprovats aquests requeriments de maquinari ja podeu baixar aquesta imatge en format <strong>ISO</strong> i guardar-la a la màquina.
</p>

</div>

<h3><a id="crear_un_cd_dvd_amb_la_imatge_iso_del_sistema_operatiu" >Crear un CD/DVD amb la imatge ISO del sistema operatiu</a></h3>
<div class="level3">

<p>
Una vegada heu baixat a l’ordinador la corresponent imatge en format <strong>ISO</strong> del vostre sistema operatiu, cal que en feu una còpia en un CD o un DVD per tal de reiniciar l’ordinador per mitjà d’aquest CD o DVD i fer la instal·lació del sistema operatiu.
</p>

<p>
Cal que tingueu en compte que si el que voleu és instal·lar aquest nou sistema operatiu en una màquina virtual com per exemple la <strong>VirtualBox</strong> o la <strong>VMwarew Player</strong>, totes dues màquines virtuals tenen arquitectura de sistema, és a dir, us permetran instal·lar un sistema operatiu en la màquina virtual com a hoste del sistema virtual que ja teniu instal·lat i funcionant en l’ordinador. És a dir, tindreu el sistema operatiu hoste com una aplicació més oberta en el sistema operatiu nadiu.
</p>

<p>
Per a aquesta opció no us cal gravar la imatge ISO en un mitjà com un CD o un DVD, ja que la màquina virtual us permetrà seleccionar directament del disc dur la imatge ISO del sistema operatiu i començar la instal·lació.
</p>

<p>
Últimament, també hi ha l’opció de crear un llapis USB amb inici automàtic i que contingui l’ISO del sistema operatiu que s’ha d’instal·lar, i fer així la instal·lació des del llapis USB.
</p>
<div class="iocimportant"><div class="ioccontent">
<p>
Si voleu crear un CD o un DVD arrancables i així començar la instal·lació del sistema operatiu des del CD o el DVD, només cal que escolliu el gravador de CD/DVD, seleccioneu l’opció de gravar una <strong>imatge ISO</strong>, introduïu un CD o un DVD en blanc i feu la gravació.
</p>
</div></div>
<p>
De totes maneres abans de fer la gravació de la imatge ISO o bé de fer la instal·lació a la màquina virtual o bé de crear l’USB instal·lable, cal que fem el que es coneix com a <em>comprovar la integritat de la imatge</em>, és a dir, la <strong>suma de verificació</strong> o <strong>checksum</strong> (o <strong>MD5</strong>). Aquesta comprovació es fa per a assegurar que en una baixada tan gran d’informació no hi hagi hagut cap error i comprovar així la integritat de les dades baixades. D’això se n’encarrega una petita aplicació o bé un programa de gravació de CD/DVD com el <strong>K3b</strong> que ja incorpora aquesta aplicació i fa automàticament la suma de verificació abans de començar la gravació. Ho podeu veure a la <span class="figref"><a href="#Figure10"><span>figura</span></a></span>.
</p>
<div class="iocfigure"><a name="Figure10"></a><figure>
<figcaption><span class="figuretitle">Figura</span>

Comprovació de suma de verificació

</figcaption><img src="../media/ic10mu2_10.png" alt="" /></figure>
</div>
<p>
Si no, baixeu-vos gratuïtament aquesta petita aplicació d’Internet.
</p>

<p>
Finalment només cal fer la gravació i ja tindreu el CD/DVD per a fer la instal·lació del sistema operatiu lliure.
</p>

</div>

<h3><a id="preparacio_del_disc_dur_per_a_la_instal_lacio" >Preparació del disc dur per a la instal·lació</a></h3>
<div class="level3">

<p>
Una vegada baixada la distribució de programari lliure o de codi obert que voleu instal·lar cal preparar el disc dur de l’ordinador per a fer la instal·lació. Aquesta opció es pot fer abans de començar la instal·lació o bé durant els primers passos, ja que l’instal·lador té incorporada una eina de partició de discos i us permet fer les operacions necessàries en el disc dur per a instal·lar el sistema operatiu lliure a la màquina.
</p>

<p>
A l’hora d’instal·lar un sistema operatiu lliure en l’ordinador hi ha diferents maneres de fer aquesta operació; no n’hi ha necessàriament de millors, sinó que en la majoria dels casos cal adaptar-se a la vostra situació i a la de la màquina.
</p>

<p>
Per la dificultat que hi ha de comprar al mercat una màquina sense sistema operatiu, en la majoria dels casos el vostre sistema operatiu lliure conviurà en la màquina amb un sistema operatiu de pagament, probablement un de l’entorn <strong>Windows</strong> i en menor mesura un de l’entorn <strong>Mac</strong>. El sistema operatiu lliure, de fet, només requereix una part de disc dur <strong>lliure</strong>.
</p>

<p>
Així, si assigneu un espai lliure en l’ordinador, l’instal·lador el detectarà i us farà una proposta de partició que simplement heu d’acceptar i aleshores s’instal·larà.
</p>
<div class="ioctext"><div class="ioccontent"><p class="ioctitle">Espai de disc lliure</p>
<p>
Un espai de disc dur lliure no significa un espai de disc sense dades, sinó un espai sense particions i, per tant, sense formatar.
</p>
</div></div>
<p>
El problema ve quan no teniu un espai lliure sense particions en l’ordinador, i aleshores l’heu de crear. Si no disposeu d’aquest espai lliure, és aconsellable crear-lo abans de començar el procés d’instal·lació. Ho podeu fer baixant-vos una distribució de <strong>Linux</strong> com l’<strong>RIP</strong>, gravar la imatge ISO corresponent en un CD i aleshores arrancar L’ordinador des d’aquesta distribució de Linux. Una vegada arrancat amb aquesta distribució podeu escollir una eina de partició del disc dur, com per exemple el <strong>Gparted</strong>, i aleshores fer els canvis necessaris en el disc dur, com redimensionar particions existents i que no siguin plenes de dades per a deixar espai sense particions en el disc dur. Si esteu en aquesta situació heu de tenir en compte una cosa molt important: els discs durs només admeten quatre particions primàries; bàsicament perquè la <strong>taula de particions</strong> allotjada a la part final de l’<strong>MBR</strong>, o sector zero del disc, no admet més de quatre entrades, no hi ha espai físic per a allotjar més informació.
</p>

<p>
Així, tot i que un sistema operatiu de tipus lliure admet l’opció d’instal·lar-lo en una <strong>partició lògica</strong>, aquesta partició ha de ser dins d’una <strong>partició estesa</strong>, i la creació d’una partició estesa ja ocupa una entrada a la taula de particions i per tant ocupa l’espai d’una partició primària.
</p>

<p>
Resumint, si en l’ordinador hi teniu molt d’espai buit i fins i tot sense particions, no hi podreu crear cap partició nova per instal·lar-hi una distribució de sistema operatiu lliure. Aquesta tècnica és una de les que utilitza últimament l’entorn <strong>Windows</strong> en col·laboració amb alguns fabricants de maquinari per a dificultar la instal·lació de sistemes lliures als usuaris. A força de la partició pròpia del sistema operatiu, més una d’arrancada o <strong>boot</strong>, més una de recuperació, més una d’eines pròpies del fabricant del maquinari, i totes plegades primàries (quan les d’eines i les de recuperació podrien anar en particions lògiques dins d’una estesa i així quedar-hi espai per a una nova partició primària), acaben creant quatre particions primàries en el disc dur i encara que després aquest disc tingui prou quantitat de <strong>gigues</strong> per a instal·lar diversos sistemes lliures no hi ha l’opció de fer-ho ja que no es poden crear particions. Si us trobeu en aquest cas només podeu instal·lar un sistema lliure si esborreu una de les particions com la de les eines del fabricant, o la de restauració del sistema operatiu. Si feu aquesta operació durant el període de la garantia de l’ordinador, la perdreu. Com veieu, a vegades instal·lar un sistema lliure és un pèl complicat.
</p>

<p>
Si disposeu d’espai lliure a l’ordinador, sia perquè no tenieu gastades les quatre particions primàries o bé perquè n’heu esborrat una, ja podeu començar la instal·lació del sistema operatiu lliure; l’instal·lador ja us detectarà l’espai lliure, us farà una proposta d’instal·lació, l’accepteu i endavant la instal·lació.
</p>

<p>
La majoria de sistemes operatius lliures requereixen una partició d’intercanvi anomenada <strong>swap</strong> destinada a ampliar la memòria <strong>RAM</strong> en cas que aquesta memòria es quedi curta en un moment concret, però actualment les màquines tenen tanta capacitat de memòria RAM que aquesta partició <em>swap</em> esdevé innecessària i algunes distribucions es poden instal·lar sense aquesta partició. Però, de la mateixa manera, les màquines actuals disposen de molta capacitat d’espai en el disc dur, de manera que no hi ha problema a gastar de 2 a 4 gigues en aquesta partició. No us cal crear-la vosaltres; veureu que en la proposta de partició de l’instal·lador ja hi ha aquesta partició.
</p>

<p>
Finalment, si disposeu d’un disc dur buit i lliure, en aquesta opció no tindreu problemes a l’hora de les particions, i fins i tot us podreu permetre el luxe de crear una partició per a la <strong>swap</strong>, una per al sistema mateix, l’arrel o <strong>/root</strong> i fins i tot una per a guardar la informació o <strong>/home</strong>. Igualment, si teniu tot el disc dur disponible, veureu que l’instal·lador ja us fa una proposta de particionament que podeu acceptar directament; només heu de tenir en compte que la proposta que us farà el particionador ocuparà tot el disc dur, i si en un futur necessiteu més particions haureu de redimensionar alguna de les actuals.
</p>

<p>
Acabada la preparació del disc dur, deixant-hi un espai lliure sense particions, i amb opció de crear-ne com a mínim una més, ja podeu fer la instal·lació sense cap problema.
</p>

</div>

<h3><a id="instal_lacio_d_un_sistema_operatiu_lliure" >Instal·lació d&#039;un sistema operatiu lliure</a></h3>
<div class="level3">

<p>
A les activitats associades a aquest apartat hi teniu un exemple d’instal·lació d’un sistema operatiu lliure. S’ha escollit la distribució d’<strong>Ubuntu</strong> i concretament la versió Ubuntu-10.04.1-desktop-i386 corresponent a una versió <strong>LTS</strong>, és a dir, de llarga durada de suport (com a mínim tres anys des que va aparèixer), i s’ha escollit la versió de 32 bits perquè era la recomanada a la pàgina de baixades (també es pot escollir la de 64 bits). Hi ha una àrea de baixades en el web oficial d’Ubuntu, però també hi ha la comunitat catalana d’Ubuntu, des de la qual es pot fer una baixada de la versió catalana de l’Ubuntu, com veieu a la <span class="figref"><a href="#Figure11"><span>figura</span></a></span>.
</p>
<div class="iocfigure"><a name="Figure11"></a><figure>
<figcaption><span class="figuretitle">Figura</span>

Ubuntu en català

</figcaption><img src="../media/ic10mu2_11.png" alt="" /></figure>
</div>
<p>
Si ja teniu instal·lats més sistemes operatius en el disc, en el cas d’instal·lacions Linux l’instal·lador els detectarà i crearà una entrada en el carregador de l’arrencada, Grub, per cada sistema operatiu que tingueu instal·lat, de manera que després de la instal·lació és el Grub qui s’encarregarà de gestionar l’arrencada de l’ordinador mostrant a la pantalla un menú on es podrà escollir quin dels sistemes operatius que teniu instal·lats voleu iniciar.
</p>
<div class="iocimportant"><div class="ioccontent">
<p>
Un <strong>gestor d’arrencada</strong> és un programa ubicat en el MBR (Master Boot Record) del disc dur. Aquest programa permet definir un menú per escollir amb quina versió de nucli i de quina manera s’iniciarà i fins i tot permet escollir d’altres sistemes operatius que la màquina té instal·lats.
</p>
</div></div>
<p>
Aquests gestors d’arrencada s’instal·len en el MBR del disc dur. Tingueu en compte que les instal·lacions de Windows conegudes fins ara eliminen qualsevol gestor del MBR, per la qual cosa cal estar a l’aguait. En el cas de màquines amb instal·lacions combinades Windows i Linux és recomanable fer-hi primer de tot la instal·lació Windows i després la de Linux, de manera que Windows ja no tingui opció de modificar el gestor d’arrencada del MBR. Si us trobeu en alguna situació complicada, hi ha trucs i eines que permeten de recuperar o reconstruir aquests gestors d’arrencada al MBR, tot i que requereixen passos d’un nivell d’usuari més aviat avançat.
</p>

</div>

<h3><a id="actualitzacio_de_sistemes_operatius_lliures" >Actualització de sistemes operatius lliures</a></h3>
<div class="level3">

<p>
Com que els sistemes operatius de programari lliure o de codi obert són gestionats per comunitats de programadors, traductors, etc., el procés de revisió i de creació de noves versions està sempre actiu. Això fa que l’aparició de novetats, pedaços i actualitzacions sigui constant. Per això és convenient que aquests paquets que incorporen les novetats o les solucions a problemes apareguts s’instal·lin regularment a l’ordinador, sobretot els que fan referència a la seguretat.
</p>

<p>
Generalment les distribucions incorporen un gestor de baixades que s’encarrega de les actualitzacions del sistema operatiu. Aquest gestor es pot configurar segons les preferències dels usuaris del sistema operatiu, però normalment per defecte està configurat de manera que avisa quan hi ha actualitzacions disponibles i aleshores és l’usuari qui decideix si les instal·la, quines instal·la i quan les instal·la. Aquest és el funcionament bàsic i general, encara que pot variar una mica entre diferents distribucions.
</p>

<p>
En el cas de la distribució d’Ubuntu, en la versió Ubuntu-desktop-10.04.1-i386, si hi ha connexió a Internet aquest gestor ens avisa automàticament de les actualitzacions que hi ha disponibles, com veieu a la <span class="figref"><a href="#Figure12"><span>figura</span></a></span>.
</p>
<div class="iocfigure"><a name="Figure12"></a><figure>
<figcaption><span class="figuretitle">Figura</span>

Actualitzacions

</figcaption><img src="../media/ic10mu2_20.png" alt="" /></figure>
</div>
<p>
Per a la resta d’actualitzacions, aquesta distribució està programada per a activar-se un cop per setmana i preguntar a l’usuari si vol instal·lar-les.
</p>

<p>
Si una vegada acabada la instal·lació de les actualitzacions apareixen un parell de fletxes blaves en el quadre, us caldrà reiniciar l’ordinador per completar la instal·lació. De totes maneres, sempre es pot comprovar manualment si hi ha noves actualitzacions seleccionant <em>Sistema</em> &gt; <em>Administració</em> &gt; <em>Gestió d’actualitzacions</em> i prement <em>Comprova</em>.
</p>

<p>

Igualment, si el que voleu és canviar la freqüència amb què la distribució d’Ubuntu en aquest cas comprova les actualitzacions, o bé altres canvis en la configuració del gestor d’actualitzacions, cal que seleccioneu <em>Sistema</em> &gt; <em>Administració</em> &gt; <em>Fonts del programari</em> i després premeu la pestanya <em>Actualitzacions</em>.
</p>

</div>

<h2><a id="instal_lacio_d_aplicacions_en_sistemes_operatius_lliures" >Instal·lació d&#039;aplicacions en sistemes operatius lliures</a></h2>
<div class="level2">

<p>
A l’hora de treballar en una màquina necessitareu, a part del sistema operatiu, tota una sèrie d’aplicacions que us permetran fer un tractament de la informació adequat a les vostres necessitats.
</p>

<p>
Les aplicacions que podreu instal·lar en el sistema operatiu lliure són moltes: n’hi ha que ja vindran en el suport mateix d’instal·lació (CD/DVD, USB, etc.) i n’hi ha que caldrà baixar-les d’Internet. Igual que en els sistemes operatius, aquestes aplicacions poden ser de programari lliure o bé de codi obert.
</p>

<p>
Dins de l’entorn de les aplicacions lliures, hi ha cada vegada més aplicacions destinades a tot tipus de treball amb la informació, paquets amb processadors de text, fulls de càlcul, presentacions, aplicacions de tractament d’imatges i vídeo, aplicacions destinades a treballar per mitjà d’Internet i també aplicacions de sistema destinades a gestionar la màquina mateixa.
</p>

<p>
Decidir quines aplicacions necessiteu i voleu instal·lar formarà la configuració de la vostra màquina.
</p>

</div>

<h3><a id="aplicacions_lliures" >Aplicacions lliures</a></h3>
<div class="level3">

<p>
Igual que passa amb els sistemes operatius, hi ha aplicacions considerades de programari lliure amb llicència GNU/<acronym title="GNU General Public License">GPL</acronym> i aplicacions de codi obert amb llicència de codi obert.
</p>

<p>
En la majoria dels casos darrere de cada aplicació lliure hi ha una comunitat de persones treballant en el desenvolupament, manteniment i traducció de l’aplicació, i en altres casos hi ha empreses treballant juntament amb aquestes comunitats. El resultat final serà una aplicació que els usuaris podrem utilitzar de manera gratuïta amb una determinada llicència segons que siguin de programari lliure o de codi obert.
</p>

<p>
El fet que comunitats de persones, a vegades juntament o a vegades amb el suport d’empreses, treballin contínuament en una determinada aplicació permet que periòdicament apareguin versions noves d’aquestes aplicacions. Aquestes versions noves incorporen més prestacions o bé milloren les que ja hi ha i d’aquesta manera s’aconsegueix en moltes ocasions un producte d’una qualitat millor que no pas el corresponent de codi tancat o de pagament.
</p>

<p>

Per seguir el desenvolupament de les aplicacions, i per a veure quina és l’última versió disponible i, per tant, per a baixar-vos les aplicacions, heu d’anar al web oficial de l’aplicació. Hi veureu que en la majoria dels casos aquests webs tenen l’extensió <strong>.org</strong>. En aquests webs, a més de baixar-vos les diferents versions de les aplicacions, hi trobareu informació sobre els requisits d’aquestes aplicacions pel que fa a les prestacions de la màquina i els sistemes operatius en els quals pot funcionar. També hi trobareu informació sobre el funcionament d’aquesta aplicació. L’idioma en el qual és aquest web depèn de si hi ha alguna comunitat que ha traduït el web i l’aplicació, però la disponibilitat d’idiomes és molt gran a diferència de les opcions que ofereix el programari tancat o de pagament. Un exemple d’això el trobareu en el projecte <strong>OpenOffice</strong>, en què en el web català (<a href="http://ca.openoffice.org/" class="urlextern" title="http://ca.openoffice.org/"  rel="nofollow">ca.openoffice.org</a>) si cliqueu a <em>Obtenir més informació sobre el projecte</em> us portarà a una viquipèdia amb tota la informació disponible, com veieu a la <span class="figref"><a href="#Figure13"><span>figura</span></a></span> on podeu anar navegant per l’índex. Hi trobareu tota la informació sobre l’aplicació, com el funcionament i les versions, i si entreu a <em>Preguntes freqüents</em> hi trobareu per exemple els requisits, com veieu a la <span class="figref"><a href="#Figure14"><span>figura</span></a></span>.
</p>
<div class="iocfigure"><a name="Figure13"></a><figure>
<figcaption><span class="figuretitle">Figura</span>

Wiki OpenOffice

</figcaption><img src="../media/ic10mu2_21.png" alt="" /></figure>
</div><div class="iocfigure"><a name="Figure14"></a><figure>
<figcaption><span class="figuretitle">Figura</span>

Requisits d’OpenOffice

</figcaption><img src="../media/ic10mu2_22.png" alt="" /></figure>
</div>
<p>
També hi veureu quina és la llicència que utilitza el projecte OpenOffice, com apareix a la <span class="figref"><a href="#Figure15"><span>figura</span></a></span>.
</p>

<p>

Entre altres informacions hi trobareu com podeu incloure més diccionaris de català per al corrector, o de català-castellà, o un diccionari de sinònims, i també hi ha informació per si voleu col·laborar en el projecte, com per exemple en la traducció.
</p>
<div class="iocfigure"><a name="Figure15"></a><figure>
<figcaption><span class="figuretitle">Figura</span>

Llicència d’OpenOffice

</figcaption><img src="../media/ic10mu2_23.png" alt="" /></figure>
</div>
<p>
Una de les qüestions interessants és la de les versions. Si voleu informació acurada respecte al tema de les versions és millor anar al web oficial i mirar-ho des d’allà, ja que en altres webs no sempre tenen les últimes versions, però sobretot el que no tenen són les versions beta, és a dir, les versions que encara estan en desenvolupament. Us les podeu baixar i provar-les i si voleu podeu col·laborar amb la comunitat enviant els errors o problemes que hi detecteu, ja que aquesta versió beta serà la propera versió que es llançarà de manera oficial.
</p>

<p>
A la <span class="figref"><a href="#Figure16"><span>figura</span></a></span> hi ha les últimes versions de prova, que encara no són versions definitives, però que us les podeu baixar.
</p>
<div class="iocfigure"><a name="Figure16"></a><figure>
<figcaption><span class="figuretitle">Figura</span>

Versions beta

</figcaption><img src="../media/ic10mu2_24.png" alt="" /></figure>
</div>
</div>

<h3><a id="diposits_o_repositoris_d_aplicacions_com_s_ha_d_afegir_un_diposit" >Dipòsits o repositoris d&#039;aplicacions. Com s&#039;ha d&#039;afegir un dipòsit</a></h3>
<div class="level3">

<p>
A l’hora de configurar el sistema informàtic, una vegada heu instal·lat el sistema operatiu lliure, en el moment d’instal·lar les aplicacions de què voleu disposar, no sempre cal anar a tots els webs oficials de cada aplicació d’una en una, ja que cadascuna de les distribucions, tant si són de programari lliure com de codi obert, consten del nucli del sistema operatiu, dels entorns gràfics corresponents i de tot un seguit d’aplicacions. Bàsicament el que varia d’una distribució a una altra és el conjunt d’aplicacions que incorpora la distribució. En alguns casos durant el procés d’instal·lació es demana a l’usuari que esculli quines aplicacions vol instal·lar de totes les disponibles en la distribució i en altres casos simplement les instal·la totes, com és el cas de la distribució d’Ubuntu en la versió Ubuntu-desktop-10.04.1-i386. 
</p>

<p>
En el cas de la distribució de l’Ubuntu no porta gaires aplicacions, però això no significa que després l’usuari de la distribució no pugui instal·lar totes les aplicacions de programari lliure o de codi obert que vulgui, o bé que hagi d’anar a cada web oficial de cada aplicació a baixar-la.
</p>
<div class="ioctext"><div class="ioccontent"><p class="ioctitle">Aplicacions incorporades</p>
<p>
Generalment, les distribucions que pregunten quines aplicacions s’han d’instal·lar és perquè en porten incorporades moltes. En el cas de la distribució d’Ubuntu no en porta gaires -de fet, és una distribució que cap en un CD (la imatge <strong>ISO</strong> ocupa 686 <acronym title="Megabyte">MB</acronym>), mentre que hi ha altres distribucions, com la d’OpenSuse, que poden ocupar més de 4 <acronym title="Gigabyte">GB</acronym>.
</p>
</div></div>
<p>
Normalment, totes les distribucions incorporen gestors d’aplicacions. Aquests gestors, el que fan és bàsicament proporcionar-vos una llista de les aplicacions de programari lliure o de codi obert disponibles en els servidors de la distribució. Aquests servidors es coneixen amb el nom de  <strong>dipòsits</strong> o <strong>repositoris</strong>.
</p>
<div class="iocimportant"><div class="ioccontent">
<p>
Un <strong>repositori</strong> o <strong>font de programari</strong> és un lloc centralitzat, servidors on s’emmagatzemen i es mantenen tota una sèrie de programes en forma de <strong>paquets</strong> habitualment en bases de dades.
</p>
</div></div>
<p>
Aleshores des del vostre gestor d’aplicacions accedireu al repositori oficial de la vostra distribució i des d’allà podreu baixar les aplicacions que hi ha emmagatzemades. En el cas de les distribucions d’Ubuntu, el programari està organitzat en quatre dipòsits diferents: Main, Restricted, Universe i Multiverse. Els motius pels quals s’ha fet aquesta agrupació de les aplicacions és pel nivell de manteniment que proporcionen els equips de desenvolupament per cada aplicació i pel nivell de conformitat que tenen aquestes aplicacions segons el model del programari lliure. Així, per exemple, el dipòsit Multiverse conté programari que ha estat classificat com a no lliure. Per tant, aquest programari està permès en determinades jurisdiccions; també és possible que aquest programari no proporcioni actualitzacions de seguretat.
</p>

<p>
En el CD d’instal·lació que podeu elaborar a partir de la imatge <strong>ISO</strong> que us heu baixat del web de la distribució, només hi ha programari de les categories Main i Restricted; per tant, només us podreu baixar aplicacions dels altres dos dipòsits si us connecteu a Internet.
</p>

<p>

Quan hi ha aplicacions que voleu instal·lar i no estan disponibles en el repositori oficial de la vostra distribució, sempre teniu la possibilitat d’afegir més repositoris d’altres distribuïdors per tal de baixar-vos aplicacions des del vostre gestor d’aplicacions, encara que aquest procediment és menys segur ja que en aquest cas la comunitat que manté i gestiona la vostra distribució no us pot garantir la fiabilitat del paquet que us baixareu.
</p>

<p>

</p>

<p>
La importància de baixar-vos les aplicacions per mitjà del vostre gestor d’aplicacions és que la instal·lació d’alguns paquets depèn d’altres paquets, de manera que el gestor ho controla i instal·la tots els paquets necessaris. És el que es coneix com a <strong>control de les dependències</strong>.
</p>

<p>
Aquest és el funcionament genèric, comú a la majoria de les distribucions, però hi pot haver petits canvis d’una distribució a una altra.
</p>

</div>

<h4><a id="afegir_un_diposit_o_repositori" >Afegir un dipòsit o repositori</a></h4>
<div class="level4">

<p>
Si voleu instal·lar aplicacions des del vostre gestor d’aplicacions per tal que gestioni el control de dependències i l’aplicació no està disponible en els gestors que incorpora la vostra distribució de programari lliure, sempre hi podeu afegir nous dipòsits anomenats <strong>fonts de tercers</strong>, des dels quals el gestor de paquets podrà baixar més paquets i per tant més aplicacions. Quan treballeu amb dipòsits de tercers, cal que tingueu en compte que la seguretat d’aquests dipòsits no és comprovada per la comunitat de la vostra distribució i que, per tant, pot contenir programari nociu per a l’ordinador.
</p>

<p>
Si decidiu afegir una nova font de programari a la llista de dipòsits del gestor de baixades de la distribució d’Ubuntu, cal que aneu a <em>Sistema</em> &gt; <em>Administració</em> &gt; <em>Fonts de programari</em> i seleccioneu <em>Altre programari</em>, cliqueu a l’opció <strong>Afegeix</strong> i afegiu la línia de l’APT per al dipòsit nou; aquesta línia ha d’estar disponible al lloc web del dipòsit i ha de ser semblant a la web següent: <a href="http://archive.ubuntu.com/ubuntu/" class="urlextern" title="http://archive.ubuntu.com/ubuntu/"  rel="nofollow">bit.ly/2OWQGu7</a>.
</p>

<p>
Aleshores feu clic al botó <strong>Afegeix la font</strong> i, finalment, feu clic a <strong>Tanca</strong> per a desar els canvis.
</p>

<p>
Seguidament apareixerà la notificació que la informació sobre el nou programari no està actualitzada, de manera que heu de fer clic al botó <strong>Actualitza</strong>. Els paquets del dipòsit nou ara ja estaran disponibles per al gestor de paquets.
</p>

<p>
Com a mesura de seguretat, la majoria de dipòsits de programari utilitzen una clau GPG per a signar digitalment els fitxers que proporcionen. D’aquesta manera és fàcil de comprovar si els fitxers s’han modificat des que es van crear. Us cal disposar de la clau pública corresponent a les signatures perquè el gestor de paquets ho pugui comprovar. Aquesta clau ha d’estar disponible per a baixar-la des del lloc web del dipòsit. Baixeu la clau GPG i després aneu a <em>Sistema</em> &gt; <em>Administració</em> &gt; <em>Fonts de programari</em>, seleccioneu la pestanya <em>Autenticació</em>, feu clic a la pestanya <strong>Importa un fitxer de clau</strong> i seleccioneu la clau que voleu importar.
</p>

</div>

<h3><a id="instal_lacio_d_aplicacions_lliures_des_de_la_consola" >Instal·lació d&#039;aplicacions lliures des de la consola</a></h3>
<div class="level3">

<p>
Dins del món del programari lliure és molt freqüent el treball des de la consola o interpret d’ordres; per tant, aquesta és una bona manera d’instal·lar aplicacions. Depenent de la distribució lliure que s’utilitza, el gestor d’instal·lació que utilitzi serà diferent. En el cas de la distribució Ubuntu incorpora dos gestors de paquets des de la consola anomenats <strong>APT-Get</strong> i <strong>Aptitude</strong>. L’única diferència entre instal·lar els paquets des d’Aptitude o bé des d’APT-Get és que en el cas d’Aptitude recorda les dependències que s’han aplicat en la instal·lació d’un paquet, mentre que APT-Get no. Això significa que si s’instal·la o actualitza una aplicació amb Aptitude i després es vol desinstal·lar, Aptitude esborrarà el programa amb totes les seves dependències (excepte si s’utilitzen en altres aplicacions); en canvi, si s’instal·la una aplicació amb APT-Get i després es desinstal·la, APT-Get esborrarà l’aplicació però no les dependències.
</p>

</div>

<h4><a id="utilitzacio_d_aptitude" >Utilització d&#039;Aptitude</a></h4>
<div class="level4">

<p>
Si es vol instal·lar una aplicació utilitzant Aptitude cal obrir una consola a partir d’<em>Aplicacions</em> &gt; <em>Utilitats</em> &gt; <em>Terminal</em> i després introduir-hi l’ordre <strong>sudo aptitude install</strong> i el nom del paquet o aplicació que es vol instal·lar. 
</p>

<p>
Aptitude anirà als repositoris, farà la comprovació de les dependències i guardarà aquesta relació de dependències i en farà la instal·lació. <em>Sudo</em> significa que aquesta acció d’instal·lar s’ha de fer amb l’usuari que té privilegis per a fer-ho; si el vostre usuari no té aquests privilegis, la consola abans d’executar l’ordre de baixada i d’instal·lació us demanarà la contrasenya de l’usuari amb drets per a fer-ho.
</p>

</div>

<h4><a id="utilitzacio_d_apt-get" >Utilització d&#039;APT-Get</a></h4>
<div class="level4">

<p>
Si voleu utilitzar APT-Get per a la instal·lació d’aplicacions, cal obrir una consola a partir d’<em>Aplicacions</em> &gt; <em>Utilitats</em> &gt; <em>Terminal</em> i aleshores l’ordre que cal escriure és <strong>sudo apt-get install</strong> i el paquet que es vol instal·lar. <em>Sudo</em> significa que aquesta acció d’instal·lar s’ha de fer amb l’usuari que té privilegis per a fer-ho; si el vostre usuari no té aquests privilegis, la consola abans d’executar l’ordre de baixada i d’instal·lació us demanarà la contrasenya de l’usuari amb drets per a fer-ho.
</p>

<p>
Aquest és el procés simple que s’ha de seguir per a instal·lar aplicacions des del terminal d’ordres; aquest procés es fa utilitzant el corresponent gestor d’instal·lació d’aplicacions. Però d’aquesta manera només podeu instal·lar els paquets corresponents a les aplicacions que estiguin allotjats en les bases de dades dels servidors de les fonts de programari corresponents a la vostra distribució; en canvi, si voleu una aplicació que no és en els repositoris que teniu instal·lats a la vostra distribució hi podeu afegir nous repositoris des de la consola o bé anar directament al web oficial de la distribució, baixar-la des d’allà i posteriorment instal·lar-la.
</p>

<p>

La instal·lació per mitjà de consola permet una opció interessant, que és anar a un web oficial i baixar l’aplicació, però baixar-ne el codi font. Aquesta opció és però per a usuaris més avançats, ja que si baixeu el codi font de l’aplicació us caldrà compilar-la i instal·lar-la amb les corresponents instruccions a la consola. Per a fer això us cal tenir instal·lat el compilador i les biblioteques necessàries.
</p>

</div>

<h3><a id="instal_lacio_d_aplicacions_lliures_a_partir_del_gestor_grafic" >Instal·lació d&#039;aplicacions lliures a partir del gestor gràfic</a></h3>
<div class="level3">

<p>
Si voleu instal·lar aplicacions a partir del gestor gràfic i no ho voleu fer a partir del terminal, cada distribució incorpora algun tipus de gestor d’aplicacions, és a dir, una eina en l’entorn de finestres que us permetrà gestionar les aplicacions, instal·lar-ne de noves, actualitzar-les o fins i tot suprimir-ne.
</p>

<p>
En el cas de la distribució d’Ubuntu en la versió Ubuntu-10.04.1-desktop-i386, el gestor d’aplicacions l’hem d’obrir anant a <em>Aplicacions</em> &gt; <em>Centre de programari de l’Ubuntu</em>. Aquest gestor d’aplicacions és el que hi ha a la <span class="figref"><a href="#Figure17"><span>figura</span></a></span>.
</p>
<div class="iocfigure"><a name="Figure17"></a><figure>
<figcaption><span class="figuretitle">Figura</span>

Centre de programari d’Ubuntu

</figcaption><img src="../media/ic10mu2_25.png" alt="" /></figure>
</div>
<p>
Si voleu obtenir més aplicacions, heu d’escriure el nom de l’aplicació a la caixa de text que hi ha a la part de dalt a la dreta i aleshores a mesura que escriviu el nom el gestor de programari la busca. Per exemple, per instal·lar el reproductor de música <strong>Amarok</strong>, l’escrivim en la caixa de text i ens apareix a la llista (<span class="figref"><a href="#Figure18"><span>figura</span></a></span>).
</p>
<div class="iocfigure"><a name="Figure18"></a><figure>
<figcaption><span class="figuretitle">Figura</span>

Exemple d’Amarok

</figcaption><img src="../media/ic10mu2_26.png" alt="" /></figure>
</div>
<p>
Llavors només cal clicar al botó <em>Instal·la’l</em> i us demanarà la contrasenya d’usuari i es farà la instal·lació.
</p>

</div>

<h3><a id="instal_lacio_d_aplicacions_lliures_a_partir_d_altres_opcions" >Instal·lació d&#039;aplicacions lliures a partir d&#039;altres opcions</a></h3>
<div class="level3">

<p>
A part d’utilitzar el gestor d’aplicacions de la vostra distribució o bé d’entrar ordres directament a la consola, hi ha altres maneres d’instal·lar paquets o aplicacions en una determinada distribució, com per exemple instal·lar aplicacions a partir dels paquets de la distribució corresponent (.rpm, .deb, etc.), arxius binaris… Hi pot haver algunes diferències a l’hora d’instal·lar aplicacions entre diferents distribucions, però només seran algunes diferències. 
</p>

<p>
Per a la distribució d’Ubuntu algunes d’aquestes opcions són les següents:
</p>
<ul>
<li class="level1"><div class="li"> Gestor de paquets <strong>Synaptic</strong>: gestiona paquets de programari avançats (com ara aplicacions de servidor) que el centre de programari no gestiona. També es pot utilitzar per a instal·lar aplicacions d’una manera similar al gestor d’aplicacions. Aquest gestor, a més de controlar les dependències, controla paquets que no són necessaris per al funcionament de l’aplicació però que sí que són útils; són els anomenats <strong>paquets recomanats</strong>.</div>
</li>
<li class="level1"><div class="li"> Paquets <strong>.deb</strong>: hi ha una altra manera d’instal·lar aplicacions que consisteix a buscar-les per Internet i baixar-les en paquets en format <strong>.deb</strong>, això és, paquets <strong>Debian</strong>. Una vegada baixat el paquet, si hi fem un doble clic se’ns obrirà el gestor de paquets, i finalment fem clic a <em>Instal·la</em> per instal·lar el paquet. Aquest mètode no és gaire recomanable ja que d’una banda els membres d’Ubuntu no han pogut comprovar si els paquets són segurs, per la qual cosa podria ser que el paquet contingués programari que malmetés el vostre ordinador, i de l’altra, si cal programari addicional perquè l’aplicació del paquet funcioni l’haureu de cercar i instal·lar.</div>
</li>
<li class="level1"><div class="li"> Paquets <strong>Autopackage</strong>: el projecte <strong>Autopackage</strong> neix amb la idea de facilitar la instal·lació d’aplicacions a Linux independentment de la distribució i l’escriptori que s’utilitzi. Al web mateix del projecte hi ha les instruccions per a instal·lar un paquet, però bàsicament consisteix a baixar el paquet, donar-hi permisos i executar-lo; aleshores s’activa l’instal·lador del programa Autopackage i el paquet. La propera vegada que es baixi un arxiu d’aquest tipus només caldrà fer un doble click sobre l’arxiu i es farà directament la instal·lació.</div>
</li>
<li class="level1"><div class="li"> <strong>Arxius binaris</strong>: anomenats també <strong>.bin</strong>. Aquests arxius no contenen un conjunt de programes o biblioteques com en altres paquets, sinó que són el programa en si mateix. En el moment de baixar un arxiu d’aquest tipus i guardar-lo a l’ordinador, no tindrà permisos per a executar-se; per tant, la primera cosa que cal fer és donar-hi permisos per a executar-lo, sia per mitjà del navegador d’arxius de l’entorn gràfic o bé d’instruccions de consola. Després feu un doble clic damunt de l’arxiu i us farà una pregunta amb l’opció d’executar el programa o bé de veure’l; escolliu <em>Executar</em> i ja tindreu l’aplicació funcionant.</div>
</li>
<li class="level1"><div class="li"> <strong>Enllaços APT</strong>: alguns llocs web contenen enllaços que instal·len aplicacions en fer-hi clic al damunt; aquests enllaços es coneixen com a <em>enllaços APT</em>. Un cop hàgiu fet clic a l’enllaç, se us demanarà si voleu instal·lar programari addicional. Llavors haureu de fer clic al botó <em>Instal·la</em> per a iniciar el procés d’instal·lació.</div>
</li>
</ul>

</div>

<h3><a id="actualitzacio_d_aplicacions" >Actualització d&#039;aplicacions</a></h3>
<div class="level3">

<p>
De la mateixa manera que en el sistema operatiu, el gestor d’actualitzacions cerca les actualitzacions de programari de manera automàtica quan n’hi ha de disponibles. Aquest gestor recull informació sobre actualitzacions potencials de manera regular a partir de diverses fonts d’actualitzacions en línia.
</p>
<div class="iocimportant"><div class="ioccontent">
<p>
En el cas de la distribució d’Ubuntu, si feu clic a <em>Sistema</em> &gt; <em>Administració</em> &gt; <em>Fonts de programari</em> i seleccioneu la pestanya <em>Actualitzacions</em> veureu que hi ha quatre fonts d’actualitzacions disponibles:
</p>
</div></div><ul>
<li class="level1"><div class="li"> <strong>Actualitzacions de seguretat importants</strong>: en aquesta font hi ha disponibles les actualitzacions que solucionen defectes de seguretat crítics; és per tant recomanable que tots els usuaris tinguin aquesta font activada.</div>
</li>
<li class="level1"><div class="li"> <strong>Actualitzacions recomanades</strong>: en aquesta font hi ha disponibles les actualitzacions que solucionen problemes de programari importants, però que no són defectes de seguretat. És recomanable que tingueu activada aquesta font, ja que aquestes actualitzacions sovint solucionen problemes comuns i força molestos.</div>
</li>
<li class="level1"><div class="li"> <strong>Actualitzacions disponibles abans d’alliberar les aplicacions</strong>: en aquesta font hi ha disponibles les aplicacions que s’estan comprovant abans d’alliberar-les per a tothom. Si voleu col·laborar a comprovar actualitzacions noves heu de tenir habilitada aquesta font.</div>
</li>
<li class="level1"><div class="li"> <strong>Actualitzacions no suportades</strong>: quan s’alliberen versions noves de programari popular, s’adapten i s’alliberen per a versions més antigues d’Ubuntu; d’aquesta manera, els usuaris es poden beneficiar de funcions noves i solucions per a problemes. Aquestes versions adaptades no són mantingudes pels desenvolupadors d’Ubuntu i pot ser que causin problemes en instal·lar-les, per la qual cosa només les haurien d’utilitzar els qui realment necessitin la versió més nova d’un programa concret que s’hagi alliberat segons aquest procediment.</div>
</li>
</ul>

<p>
Si voleu fer l’actualització des de la consola, heu d’utilitzar el gestor APT-Get o bé l’Aptitude.
</p>

<p>
Si voleu tenir la base de dades local de programes actualitzada amb l’última versió, és a dir, actualitzar la llista de paquets disponibles, utilitzant APT, cal dir a la consola que s’actualitzi a partir de l’ordre <strong>sudo apt-get update</strong>; en canvi, si utilitzeu Aptitude cal escriure l’ordre <strong>sudo aptitude update</strong>.
</p>

<p>
Si voleu actualitzar, però, tot el programari del sistema (això pot trigar una estona depenent de quina sigui la vostra connexió a Internet) utilitzant APT heu d’escriure les dues ordres següents a la consola: <strong>sudo apt-get update</strong> i després <strong>sudo apt-get dist-upgrade</strong>. Si utilitzeu Aptitude: <strong>sudo aptitude update</strong> i <strong>després sudo aptitude dist-upgrade</strong>.
</p>

<p>
Si només voleu actualitzar una determinada aplicació n’hi ha prou amb escriure <strong>sudo apt-get upgrade</strong> i el nom de l’aplicació a partir d’APT-Get i <strong>sudo aptitude upgrade</strong> i el nom de l’aplicació utilitzant Aptitude.
</p>

</div>

<h3><a id="suprimir_aplicacions" >Suprimir aplicacions</a></h3>
<div class="level3">

<p>
Si el que voleu és suprimir una aplicació, igual que passa amb el procés d’instal·lar aplicacions, ho heu de fer des de l’entorn gràfic o bé des de la consola. 
</p>

</div>

<h4><a id="des_de_l_entorn_grafic" >Des de l&#039;entorn gràfic</a></h4>
<div class="level4">

<p>
En el cas de la distribució d’Ubuntu, si ho voleu fer des de l’entorn de finestres, cal que aneu a <em>Aplicacions</em> &gt; <em>Centre de programari de l’Ubuntu</em> i allà, a la secció <em>Programari instal·lat</em>, trieu l’aplicació que vulgueu suprimir de la llista o bé cerqueu-la. Una vegada seleccionada l’aplicació que voleu suprimir feu clic al botó amb una fletxa per a procedir. Si trieu l’opció de suprimir se us demanarà la contrasenya. Durant el procés de supressió podeu continuar navegant per altres aplicacions. Cal que tingueu en compte que algunes aplicacions depenen del fet que n’hi hagi d’altres d’instal·lades per a funcionar correctament; per tant, quan suprimiu una aplicació que és requerida per una altra se suprimeixen totes dues, encara que abans se us demanarà si això és exactament el que voleu fer.
</p>

</div>

<h4><a id="des_de_la_consola" >Des de la consola</a></h4>
<div class="level4">

<p>
Si voleu suprimir una aplicació des de la consola, disposeu de les opcions APT-Get i Aptitude. Si voleu utilitzar APT-Get només cal escriure la instrucció <strong>udo apt-get remove</strong> i el nom de l’aplicació. En canvi, si voleu utilitzar Aptitude, que és el més recomanable, heu d’escriure <strong>sudo aptitude remove</strong> i el nom de l’aplicació, i si a més voleu desinstal·lar traient fins i tot els arxius de configuració, heu d’escriure <strong>sudo aptitude purge</strong> i el nom de l’aplicació.
</p>

</div>

<h2><a id="carregadors_de_l_arrancada" >Carregadors de l&#039;arrancada</a></h2>
<div class="level2">

<p>
Els sistemes operatius i el programari necessari per a fer funcionar l’ordinador acostumen a estar instal·lats en el disc dur, encara que actualment també poden ser en un CD/DVD o en un llapis USB. Per a carregar-los a la memòria RAM durant el procés d’arrancada de la màquina s’utilitza un carregador de l’arrancada que no és més que un conjunt d’instruccions per a carregar el sistema operatiu en memòria i permetre així que la màquina arranqui el sistema operatiu.
</p>

<p>
En les màquines actuals, el procés que se segueix és el següent: la CPU executa codi des d’una memòria fixa del tipus <strong>ROM</strong> (memòria només de lectura o <em>read only memory</em>), i comença comprovant els dispositius d’emmagatzematge a partir d’una ordre prefixada a la BIOS i s’executa el carregador que hi ha primer (normalment és el del disc dur). Aquest carregador primari és en seccions arbitràries del dispositiu on està posat, normalment anomenades <strong>seccions de càrrega</strong>. Aquest primer carregador deriva a un altre de programari secundari, molt més complex, sovint part del sistema operatiu que carrega, i situat en qualsevol part del dispositiu d’emmagatzematge.
</p>

<p>
En el cas dels sistemes lliures aquests carregadors més complexos acostumen a ser el <strong>Grub</strong> i el <strong>Lilo</strong>, capaços de carregar sistemes operatius com el Windows o el Linux. Actualment el més utilitzat d’aquests dos és el Grub.
</p>

</div>

<h4><a id="grub" >Grub</a></h4>
<div class="level4">

<p>
<em>Grub</em> és un acrònim anglès de <em>grand unified bootloader</em>, i es tracta d’un carregador de l’arrancada múltiple que s’utilitza normalment per a engegar dos o més sistemes operatius instal·lats en el mateix ordinador. També es coneix com a <em>GNU/Grub</em> ja que forma part del projecte de programari lliure GNU.
</p>

<p>

Aquest carregador de l’arrancada s’acostuma a instal·lar en el moment en què instal·leu un sistema operatiu lliure, encara que també es pot fer de manera autònoma i manual. Generalment, en els passos inicials de la instal·lació d’un sistema operatiu lliure, en la part de la configuració de la instal·lació us apareixerà la instal·lació d’aquest carregador. Aleshores heu d’escollir algunes opcions referents a la instal·lació del carregador, com és en quina part del disc voleu instal·lar el segon carregador, i us mostrarà també tots els sistemes ja instal·lats a l’ordinador i que passaran a ser incorporats al carregador perquè decidiu si voleu que hi siguin incorporats o no. Una vegada instal·lat el carregador, el funcionament és per fases:
</p>
<ul>
<li class="level1"><div class="li"> <strong>Fase 1</strong>: s’inicia l’<strong>IPL</strong> (primer carregador de l’arrancada o <em>initial program loader</em>) del Grub que és a l’<strong>MBR</strong> (sector zero del disc dur o <em>master boot record</em>).</div>
</li>
<li class="level1"><div class="li"> <strong>Fase 1.5</strong>: conté codi addicional i opcional de la fase 1. Normalment es col·loca als primers sectors després de l’MBR, a la secció de compatibilitat de DOS que hi ha a la primera pista del disc dur.</div>
</li>
<li class="level1"><div class="li"> <strong>Fase 2</strong>: la resta del codi. Mostra el menú de càrrega i interpreta el fitxer de configuració <strong>/boot/grub/grub.cfg</strong>. Normalment s’instal·la al sector d’arrancada de la partició on hi ha instal·lat el sistema Linux.</div>
</li>
</ul>

<p>
Una vegada instal·lat el carregador de l’arrancada, aquest carregador us mostrarà a la pantalla de l’ordinador un menú en el qual apareixen els sistemes operatius instal·lats a la màquina i a partir dels quals la podeu engegar; si passat un cert temps (uns 8 segons, encara que aquest temps es pot configurar) no heu seleccionat a partir de les fletxes del teclat cap sistema operatiu, el carregador us engegarà la màquina a partir d’un dels sistemes del menú que és el que està configurat per defecte (aquesta opció també es pot canviar).
</p>

<p>
A vegades és aconsellable instal·lar aquest carregador de l’arrancada en una partició a part anomenada <strong>/boot</strong> i que heu de crear durant la instal·lació del sistema operatiu. D’aquesta manera les posteriors instal·lacions o desinstal·lacions de sistemes operatius, tant si són lliures com privatius, no desinstal·laran ni trepitjaran el carregador de l’arrancada. Com a màxim haureu d’anar al fitxer <strong>/boot/grub/menu.lst</strong>, modificar-lo i afegir-hi una nova línia si heu instal·lat un nou sistema operatiu, o bé esborrar-la si l’heu eliminat. Aquesta instal·lació, però, té l’inconvenient de gastar una partició del vostre disc dur.
</p>

<p>
Si no teniu instal·lat el carregador de l’arrancada en una partició independent, cal que aneu en compte en la posterior instal·lació de sistemes operatius, ja que podrieu malmetre el carregador de l’arrancada. Si els posteriors sistemes operatius que heu d’instal·lar una vegada ja teniu instal·lat un gestor de baixada són distribucions de Linux, simplement no heu de tornar a instal·lar el Grub ni afegir una nova línia en el fitxer <strong>/boot/grub/menu.lst</strong> del vostre Grub ja instal·lat, o bé simplement heu de reinstal·lar el Grub de manera que torni a autodetectar els sistemes ja instal·lats per tal de crear un nou menú amb aquests sistemes instal·lats més el nou sistema que esteu instal·lant. Qualsevol de les dues opcions és bona.
</p>

<p>
Però si voleu instal·lar un sistema operatiu de l’entorn <strong>Windows</strong>, cal anar més amb compte, ja que el sistema privatiu no reconeixerà cap altre sistema operatiu instal·lat en la màquina que no sigui també privatiu i de versions iguals o inferiors al que voleu instal·lar. A més a més, marcarà el sector zero del disc, l’MBR amb la partició primària on s’ha instal·lat el sistema operatiu (perquè necessita una partició primària per a instal·lar-se), com a <strong>partició activa</strong>. És a dir, a partir d’aquest moment l’ordinador arrancarà des de la partició primària on s’ha instal·lat el sistema operatiu de pagament, obviant la resta de sistemes operatius de programari lliure que ja teniu instal·lats a la màquina. Per a solucionar aquesta inconveniència cal que arranqueu la màquina amb una distribució <strong>Live</strong> de Linux que incorpori un particionador de disc, com per exemple el <strong>Gparted</strong>, i torneu a activar la partició del sector zero del disc dur on teníeu instal·lat el primer carregador del Grub de manera que en iniciar la màquina torni a activar el Grub. Aleshores heu d’anar a l’arxiu <strong>/boot/grub/menu.lst</strong> i afegir-hi una línia corresponent al nou sistema operatiu de l’entorn Windows que heu instal·lat. Amb això tornareu a arrencar tots els sistemes que ja teniu instal·lats a més del nou sistema privatiu. Una altra opció en aquests casos és tornar a instal·lar un Grub de manera que detecti una altra vegada tots els sistemes operatius instal·lats inclòs el nou sistema privatiu; això ho heu de fer arrancant la màquina des de determinades <strong>Live</strong> de Linux que incorporen tot un recull d’eines per a treballar i recuperar sistemes, com per exemple la distribució <strong>RIP</strong>.
</p>

</div>

<h2><a id="inici_del_sistema_fitxers_d_inici_del_sistema" >Inici del sistema. Fitxers d&#039;inici del sistema</a></h2>
<div class="level2">

<p>
La majoria de sistemes de programari lliure utilitzen un sistema d’arrancada basat en el sistema <strong>System V</strong>, provinent de l’entorn <strong>UNIX</strong>.
</p>
<div class="iocimportant"><div class="ioccontent">
<p>
El sistema d’inici <strong>System V</strong> controla l’arrancada dels programes en el moment d’iniciar la màquina.
</p>
</div></div>
<p>
El cor del procés d’inici és el procés <strong>Init</strong>. Aquest procés l’executa el nucli del sistema operatiu, i és l’encarregat d’executar tots els serveis necessaris perquè el sistema funcioni correctament.
</p>

<p>
Les fases del procés d’execució del System V són:
</p>
<ol>
<li class="level1"><div class="li"> El nucli busca el procés <strong>Init</strong> i l’executa.</div>
</li>
<li class="level1"><div class="li"> El procés <strong>Init</strong> s’executa.</div>
</li>
<li class="level1"><div class="li"> S’executen en ordre els nivells d’execució segons la configuració de <strong>/etc/inittab</strong>.</div>
</li>
<li class="level1"><div class="li"> Una vegada s’han executat tots els <em>scripts</em> (petits programes) s’executa el fitxer <strong>/etc/rc.local</strong>.</div>
</li>
</ol>

<p>
Aquest esquema de funcionament en l’arrancada cal veure’l més detalladament. Aprofundint en el procés seguit pel System V detallat anteriorment, s’hi distingeixen diverses fases.
</p>

</div>

<h3><a id="carregador_rom_de_la_maquina_i_bios" >Carregador ROM de la màquina i BIOS</a></h3>
<div class="level3">

<p>
El primer procés que s’executa en engegar una màquina és un petit programa carregat en una memòria generalment de tipus ROM (memòria només de lectura) que hi ha a la BIOS (sistema bàsic d’entrada i sortida o <em>basic input/output system</em>). Aquesta aplicació es pot configurar en la majoria de casos si entreu a la BIOS durant el procés d’execució de l’aplicació (generalment clicant a la tecla <em>Supr</em>) i entre altres coses podreu modificar l’ordre en el qual arranquen els dispositius físics de la màquina.
</p>

</div>

<h3><a id="programa_carregador_de_l_arrancada" >Programa carregador de l&#039;arrancada</a></h3>
<div class="level3">

<p>
Una vegada escollit un dispositiu d’arrancada, segons els que estan marcats a la BIOS, en cas que aquest dispositiu es tracti d’un disc dur, el programa de la BIOS traspassa l’execució de l’inici al programa conegut com a <strong>carregador de l’arrancada</strong> o <strong>Bootloader</strong>. Aquest traspàs en el qual es passa la informació recopilada per la <em>BIOS</em> al carregador de l’arrancada s’anomena <strong>chain loading</strong>. El programa carregador de l’arrancada és en el primer sector del dispositiu físic, del disc dur, el que es coneix com a <strong>MBR</strong> (sector zero del disc dur o <em>master boot record</em>).
</p>

<p>
Els programes carregadors de l’arrancada més corrents en el món del programari lliure són el <strong>Grub</strong> (Grand Unified Bootloader) i el <strong>Lilo</strong> (Linux Loader), encara que últimament el més utilitzat per la majoria de distribucions és el Grub. Per tant, si el Grub és el programa carregador d’arrancada que teniu instal·lat a la màquina, concretament en el disc dur, el programa de la BIOS farà el <em>chain loading</em> al <em>Grub</em> que s’haurà instal·lat en el sector zero del disc dur. Els programes carregadors de l’arrancada com el <em>Grub</em> són programes que permeten escollir entre múltiples sistemes operatius instal·lats en el disc dur, a més de permetre configurar el pas de paràmetres al nucli del sistema operatiu i de donar suport a diferents sistemes de fitxers, amb la qual cosa necessiten més espai que el proporcionat per l’MBR. En aquests casos el carregador està dividit en <strong>parts</strong> o <strong>stages</strong>: la primera part consta de la part bàsica de l’arrancada, els menús, mentre que la resta de parts són al primer sector de la partició de càrrega del sistema operatiu o bé en espais com l’espai de compatibilitat de <strong>DOS</strong>.
</p>

</div>

<h3><a id="carrega_del_nucli_del_sistema_operatiu" >Càrrega del nucli del sistema operatiu</a></h3>
<div class="level3">

<p>
Una vegada escollida la partició d’arrancada del sistema operatiu a partir del menú del carregador de l’arrencada, aquest Grub carrega el sistema operatiu; aquesta càrrega comença per la càrrega del nucli d’aquest sistema operatiu. Aquesta càrrega del nucli del sistema operatiu depèn força de quin sigui el tipus de sistema operatiu i, per tant, del tipus de nucli de què consti aquest sistema operatiu.
</p>

</div>

<h3><a id="carrega_dels_serveis_del_sistema_operatiu" >Càrrega dels serveis del sistema operatiu</a></h3>
<div class="level3">

<p>
Una vegada carregat el nucli, s’inicien els processos i serveis del sistema operatiu. En l’àmbit de GNU/Linux els processos s’executen en un ordre determinat pels <strong>nivells d’execució d’UNIX/Linux</strong>. 
</p>
<div class="ioctext"><div class="ioccontent"><p class="ioctitle">Serveis</p>
<p>
A Linux s’anomenen <em>serveis</em> o <em>dimonis</em> (<em>daemons</em>) quan ens referim a un procés que s’executa de manera contínua i sense interacció amb l’usuari. Així podem diferenciar entre els processos de les aplicacions interactives que són executades específicament pels usuaris.
</p>
</div></div>
<p>

</p>

<p>
Els primers processos que s’executen són els següents:
</p>
<ul>
<li class="level1"><div class="li"> <strong>Scheduler (Pid 0)</strong>: planificador de processos del sistema operatiu. És una part molt important del nucli del sistema operatiu.</div>
</li>
<li class="level1"><div class="li"> <strong>Init (Pid 1)</strong>: és el primer procés que s’executa, i tota la resta de processos són fills del Pid 1.</div>
</li>
</ul>

<p>
El Pid és l’identificador de processos.
</p>

</div>

<h3><a id="nivells_d_execucio_a_unix_linux" >Nivells d&#039;execució a UNIX/Linux</a></h3>
<div class="level3">

<p>
El terme <strong>nivells d’execució</strong> o <strong>run level</strong> es refereix a un mode d’operació segons el sistema d’inicialització <strong>System V</strong>. A partir d’aquest sistema d’inicialització, els sistemes operatius UNIX/Linux carreguen els serveis del sistema mitjançant un sistema de nivells d’execució. Cada distribució UNIX/Linux té els seus propis nivells amb petites diferències, però bàsicament els diferents nivells d’execució queden resumits a la <span class="tabref"><a href="#Table5"><span>taula</span></a></span>.
</p>
<div class="ioctable ">
<div class="titletable"><a name="Table5"><span>Taula: </span></a>Nivells d’execució</div>
<div class="table"><table class="inline">
	<tr class="row0">
		<th class="col0"> Nivell d’execució </th><th class="col1"> Descripció </th>
	</tr>
	<tr class="row1">
		<td class="col0"> <strong>Nivell d’execució S</strong> </td><td class="col1"> Aquest nivell és en realitat una còpia del nivell 1. </td>
	</tr>
	<tr class="row2">
		<td class="col0"> <strong>Nivell d’execució 0</strong> <br/>
(Halt System) </td><td class="col1"> Aquest és el nivell d’execució encarregat d’apagar el sistema. <br/>
Quan fem una aturada o <em>shutdown</em> del sistema posem la màquina en aquest nivell. </td>
	</tr>
	<tr class="row3">
		<td class="col0"> <strong>Nivell d’execució 1</strong> <br/>
(mode usuari únic) </td><td class="col1"> Igual que la resta de sistemes però l’existència del nivell S fa que hi hagi xarxa. </td>
	</tr>
	<tr class="row4">
		<td class="col0"> <strong>Nivell d’execució 2</strong> <br/>
(sistema bàsic multiusuari sense NFS) </td><td class="col1"> Els nivells 1 i 2 s’utilitzen normalment per a tasques de depuració. </td>
	</tr>
	<tr class="row5">
		<td class="col0"> <strong>Nivell d’execució 3</strong> <br/>
(nivell multiusuari complet) </td><td class="col1"> El nivell 3 és el que utilitzen les màquines sense entorn gràfic, servidors… <br/>
Per exemple: Ubuntu Server. </td>
	</tr>
	<tr class="row6">
		<td class="col0"> <strong>Nivell d’execució 4</strong> <br/>
(sense utilitzar) </td><td class="col1"> El fet de tenir un nivell d’execució sense utilitzar permet reservar-ne l’ús per a utilitats futures. </td>
	</tr>
	<tr class="row7">
		<td class="col0"> <strong>Nivell d’execució 5</strong> <br/>
(mode multiusuari amb interfície gràfica) </td><td class="col1"> Aquest nivell d’execució és el que correspon als sistemes que utilitzen interfície gràfica (en aquest nivell s’hi entra quan s’executa el <strong>display manager</strong> del gestor de finestres -GDM o KDM). <br/>
Aquest és el nivell d’execució corresponent a les màquines d’escriptori. Quan som al nivell 5 també som als nivells anteriors (consoles). </td>
	</tr>
	<tr class="row8">
		<td class="col0"> <strong>Nivell d’execució 6</strong> <br/>
(tornar a iniciar el sistema) </td><td class="col1"> Aquest és el nivell d’execució al qual enviem la màquina quan tornem a iniciar. </td>
	</tr>
</table></div>
</div>
<p>
En les distribucions Debian i Ubuntu no hi ha distinció entre els nivells del 2 al 5. Podeu consultar el nivell d’execució que teniu a la vostra màquina Linux si des de la consola escriviu l’ordre <strong>runlevel</strong> (requereix privilegis de superusuari, <em>root</em>).
</p>

<p>
Cada distribució UNIX/Linux inicia els nivells utilitzant <em>scripts</em> d’inicialització i control de serveis. Aquests <em>scripts</em> no són sempre al mateix lloc, però segons l’estàndard de System V haurien de ser a <strong>/etc/init.d</strong>. Dins d’aquesta carpeta hi veureu que hi ha una carpeta corresponent a cada nivell d’execució. Dins de cadascuna de les carpetes hi veureu els diferents <em>scripts</em> amb el nom encapçalat per una <em>S</em> o una <em>k</em>, que corresponen a <strong>Start</strong> (engega el procés) o <strong>kill</strong> (mata o finalitza el procés), i un número amb l’ordre d’arrancada o apagada.
</p>

</div>

<h3><a id="inici_de_sessio_interactiva_de_l_usuari" >Inici de sessió interactiva de l&#039;usuari</a></h3>
<div class="level3">

<p>
Una vegada carregats tots els serveis a partir del procés <strong>Init</strong>, el sistema demanarà a l’usuari les dades (encara que es pot configurar el sistema perquè arranqui un determinat usuari per defecte directament). En els sistemes operatius UNIX/Linux, el procés que s’encarrega d’aquesta fase de l’inici és el <strong>Getty</strong>, que gestiona els diferents terminals, que s’inicien cadascun amb el seu corresponent inici de sessió o <em>login</em> esperant una entrada. El control dels terminals d’inici és en el fitxer <strong>Inittab</strong> que hi ha a <strong>/etc/inittab</strong>.
</p>

<p>
Una vegada activats els terminals d’inici s’hi accedir amb la combinació de tecles <strong>Ctrl + Alt + F1</strong>, <strong>Ctrl + Alt + F2</strong>, i fins a F6, ja que l’F7 és la corresponent a l’entorn gràfic que corren sobre el sistema de finestres X Window (Gnome, KDE, etc.). Si aneu a un dels terminals F1-F6, per a tornar al de l’entorn gràfic recordeu que és l’F7.
</p>

<p>
El procés <strong>Getty</strong>, a part d’activar els diferents terminals <strong>TTY</strong>, també en controla el corresponent inici de sessió, de manera que si l’inici de sessió correspon al terminal TTY7, el de l’entorn gràfic activarà el procés anomenat <strong>desktop manager</strong> (GDM per a l’entorn Gnome, KDM per a l’entorn KDE), que és el procés que s’encarregarà de l’inici de sessió de l’usuari a l’entorn gràfic i de gestinar-lo.
</p>

<p>
Aquí s’acaba el procés d’inici del sistema. Ara veureu amb més detall el procés <strong>Init</strong> i el corresponent fitxer d’inici <strong>Inittab</strong>.
</p>

</div>

<h3><a id="fitxer_inittab" >Fitxer Inittab</a></h3>
<div class="level3">

<p>
El procés Init és el primer procés en la càrrega del sistema operatiu, té el Pid 1, i la resta de processos pengen d’aquest, són processos fills d’aquest procés. Això ho veureu escrivint a la consola l’ordre <strong>pstree</strong>, que us mostrarà a la consola tot l’arbre de processos.
</p>

<p>
El fitxer Inittab és el fitxer més important dins dels fitxers d’inici. És un fitxer que hi ha a la ruta <strong>/etc/inittab</strong> i que proporciona al procés Init tota la informació necessària perquè faci l’inici de la màquina, és a dir, el fitxer Inittab configura el procés Init. El format en què estan escrites les línies en aquest arxiu és <strong>id:runlevels:action:process</strong>, i a la <span class="tabref"><a href="#taula6"><span>taula</span></a></span> veureu què és cada cosa. 
</p>
<div class="ioctable ">
<div class="titletable"><a name="taula6"><span>Taula: </span></a>Format de línia d’ordres del fitxer Inittab</div>
<div class="table"><table class="inline">
	<tr class="row0">
		<th class="col0"> Paràmetre </th><th class="col1"> Descripció</th>
	</tr>
	<tr class="row1">
		<td class="col0 leftalign"> <strong>id</strong>        </td><td class="col1 leftalign"> Són fins a quatre caràcters que identifiquen el tipus d’entrada.                                                                 </td>
	</tr>
	<tr class="row2">
		<td class="col0"> <strong>runlevels</strong> </td><td class="col1"> Llista dels nivells d’execució en els quals l’acció especificada es durà a terme. Per exemple, 123 vol dir els nivells 1, 2 i 3. </td>
	</tr>
	<tr class="row3">
		<td class="col0 leftalign"> <strong>action</strong>    </td><td class="col1 leftalign"> Descriu quina acció es durà a terme.                                                                                             </td>
	</tr>
	<tr class="row4">
		<td class="col0 leftalign"> <strong>process</strong>   </td><td class="col1 leftalign"> Indica el procés que s’executarà. Si el procés comença per + UTMP i WTMP no tindran en compte aquest procés.                     </td>
	</tr>
</table></div>
</div>
<p>
Les accions que es poden portar a terme són moltes. A la <span class="tabref"><a href="#taula7"><span>taula</span></a></span> en teniu alguns exemples. 
</p>
<div class="ioctable ">
<div class="titletable"><a name="taula7"><span>Taula: </span></a>Tipus d’accions</div>
<div class="table"><table class="inline">
	<tr class="row0">
		<th class="col0 leftalign"> Acció  </th><th class="col1"> Descripció </th>
	</tr>
	<tr class="row1">
		<td class="col0"> <strong>respawn</strong> </td><td class="col1"> El procés es tornarà a executar cada cop que finalitzi. Per exemple, s’utilitza amb els processos <strong>Getty</strong>. </td>
	</tr>
	<tr class="row2">
		<td class="col0 leftalign"> <strong>wait</strong>    </td><td class="col1 leftalign"> El procés s’executarà un sol cop quan s’entri al nivell d’execució especificat.                              </td>
	</tr>
	<tr class="row3">
		<td class="col0 leftalign"> <strong>boot</strong>    </td><td class="col1 leftalign"> El procés s’executarà durant l’arrancada del sistema. S’ignora el camp de nivell d’execució.                 </td>
	</tr>
	<tr class="row4">
		<td class="col0 leftalign"> <strong>of</strong>      </td><td class="col1 leftalign"> No fa res.                                                                                                   </td>
	</tr>
</table></div>
</div>
<p>
A la <span class="figref"><a href="#Figure19"><span>figura</span></a></span> hi teniu un exemple d’arxiu Inittab. 
</p>
<div class="iocfigure"><a name="Figure19"></a><figure>
<figcaption><span class="figuretitle">Figura</span>

Fitxer Inittab

</figcaption><img src="../media/ic10mu2_27.png" alt="" /></figure>
</div>
<p>
Així, per exemple, l’arxiu <strong>Inittab</strong> proporciona al procés <strong>Init</strong> informació sobre quin és el nivell d’execució per defecte. En el cas de la <span class="figref"><a href="#Figure19"><span>figura</span></a></span> es tracta del 5, corresponent a un sistema multiusuari amb entorn gràfic. També dóna informació sobre quin és el primer <em>script</em> que s’ha d’executar. En l’exemple de la <span class="figref"><a href="#Figure19"><span>figura</span></a></span> és el <strong>/etc/init.d/boot</strong>. També indica què cal executar a cadascun dels nivells d’execució en concret; per exemple, per al nivell 5, l’ordre és <strong>l5:5:wait:/etc/init.d/rc 5</strong>, que significa que cal executar tots els <em>scripts</em> que comencin per <em>S</em> a la carpeta rc5 en l’ordre que indica el número que hi ha després de la <em>S</em> en el nom de cada <em>script</em>. 
</p>

<p>
A més a més, també proporciona informació sobre el control dels terminals d’inici, els <strong>TTY</strong>. Com s’observa a la <span class="figref"><a href="#Figure19"><span>figura</span></a></span>, diu per cada terminal TTY quin és el procés que cal executar, el <strong>Getty</strong> que hi ha a la ruta <strong>/sbin/getty</strong>. 
</p>

<p>
És important que penseu que, a banda de veure quina és la informació guardada en el fitxer Inittab, podeu canviar aquests valors que apareixen en el fitxer, com el nivell d’execució que hi ha per defecte o les consoles virtuals que es carregaran (TTY), i així modificareu el vostre inici del sistema operatiu.
</p>

</div>

<h3><a id="upstart" >Upstart</a></h3>
<div class="level3">

<p>
Tot i que en la majoria de sistemes de l’entorn UNIX/Linux el sistema d’arrancada és guiat pel sistema System V i els seus estàndards, això inclou també el lloc on es guarden els fitxers d’inici com l’Inittab o bé les carpetes amb els <em>scripts</em> corresponents als diferents nivells d’execució, entre altres coses. Darrerament hi ha sistemes operatius, com les distribucions d’Ubuntu -des de la 6-, que segueixen un altre model a l’hora de fer l’arrancada del sistema operatiu. Aquest sistema d’arrancada es coneix com a <strong>Upstart</strong>.
</p>

<p>
El sistema d’inici <strong>Upstart</strong> està basat en esdeveniments i substitueix el dimoni Init del System V. El sistema <strong>Upstart</strong> opera d’una manera asíncrona: dirigeix l’inici de les tasques i els serveis durant l’arrancada del sistema, els supervisa mentre el sistema està engegat i finalment els atura mentre el sistema s’apaga. Tot i que al començament es va desenvolupar per a la distribució d’Ubuntu, està dissenyat perquè es pugui implementar en altres distribucions GNU/Linux; de fet, les últimes distribucions de <strong>Fedora</strong> i <strong>OpenSuse</strong> ja l’utilitzen.
</p>

<p>
El procés d’inici Upstart és un sistema nou i de funcionament diferent del System V, de manera que ara per exemple Upstart no implementa els nivells d’execució, sinó que els simula. Hi ha un fitxer <strong>/etc/init/rc-sysinit-conf</strong> que gestiona la compatibilitat de l’Upstart amb l’anterior System V per si cal portar a terme tasques com la de canviar el nivell d’execució.
</p>

<p>
El funcionament de l’Upstart és el següent: cada vegada que s’engega la màquina, en el moment en què abans s’iniciava el procés Init gestionat pel fitxer d’inici Inittab, ara s’inicia el corresponent dimoni Init de l’Upstart que engega els serveis definits en els <em>scripts</em> de l’Upstart i guardats a la carpeta <strong>/etc/init.d</strong>. Per a tots els processos, com els nivells d’execució que requereixen l’ús del sistema System V, el procés Init de l’Upstart activa el dimoni <strong>/etc/init/rc-sysinit-conf</strong>, que emula el sistema d’inici System V. Aquests <em>scripts</em> a vegades utilitzen enllaços o <em>links</em> a altres carpetes amb el nom <strong>rcX.d</strong> que hi ha dins la carpeta <strong>/etc</strong> per a determinar quins <em>scripts</em> s’han d’utilitzar, com és el cas de la carpeta <strong>rc2.d</strong>, que conté els <em>scripts</em> que s’han d’executar quan el nivell d’execució és el 2, com és el cas per defecte de les distribucions Ubuntu.
</p>

<p>
En el sistema Upstart els fitxers d’inici i les carpetes més importants són els que hi ha a la <span class="tabref"><a href="#Tabb8"><span>taula</span></a></span>.
</p>
<div class="ioctable ">
<div class="titletable"><a name="Tabb8"><span>Taula: </span></a>Fitxers d’inici i carpetes Upstart</div>
<div class="table"><table class="inline">
	<tr class="row0">
		<th class="col0"> Fitxer o carpeta </th><th class="col1">Descripció</th>
	</tr>
	<tr class="row1">
		<td class="col0"> <strong>/etc/init.d</strong> </td><td class="col1"> Directori on s’allotgen els scripts per a activar els serveis. </td>
	</tr>
	<tr class="row2">
		<td class="col0"> <strong>/etc/init</strong> </td><td class="col1"> Directori on s’allotgen els fitxers de configuració dels <em>scripts</em>. </td>
	</tr>
	<tr class="row3">
		<td class="col0"> <strong>/etc/init/rc-sys-init.conf</strong> </td><td class="col1"> Script de l’Upstart que emula processos d’inici del System V. </td>
	</tr>
	<tr class="row4">
		<td class="col0"> <strong>/etc/rcx.d</strong> </td><td class="col1"> Directoris que allotgen <em>scripts</em> corresponents al nivell d’execució determinat de l’inici; per defecte, el 2. El directori <strong>/etc/init.d</strong> conté els enllaços a aquests directoris. </td>
	</tr>
	<tr class="row5">
		<td class="col0"> <strong>/etc/rc.local</strong> </td><td class="col1"> Els <em>scripts</em> guardats en aquesta carpeta són els últims que s’executen en el procés d’inici. Aquesta carpeta és per a allotjar els <em>scripts</em> d’usuari, els creats per vosaltres i que voleu que s’executin a l’inici del sistema. </td>
	</tr>
	<tr class="row6">
		<td class="col0"> <strong>/etc/init.d/rc</strong> </td><td class="col1"> Aquest <em>script</em> s’utilitza per a emular els canvis en els nivells d’execució. </td>
	</tr>
</table></div>
</div>
</div>

<h3><a id="aplicacions_d_inici" >Aplicacions d&#039;inici</a></h3>
<div class="level3">

<p>
En les distribucions de l’entorn del programari lliure hi ha l’opció de definir quines són les aplicacions que es carregaran a l’inici del sistema operatiu per a un determinat usuari, de manera que cada usuari pot personalitzar quines aplicacions vol que es carreguin quan inicia la sessió. En cada distribució de programari lliure aquesta opció pot variar. En el cas de la distribució d’Ubuntu es troba anant a <em>Sistema</em> &gt; <em>Preferències</em> &gt; <em>Aplicacions d’inici</em>. Des d’aquí s’activa una finestra des de la qual podreu administrar aquestes aplicacions que es carregaran a l’inici de la sessió. Vegeu-ho a la <span class="figref"><a href="#Figure20"><span>figura</span></a></span>. 
</p>
<div class="iocfigure"><a name="Figure20"></a><figure>
<figcaption><span class="figuretitle">Figura</span>

Preferències

</figcaption><img src="../media/ic10mu2_28.png" alt="" /></figure>
</div>
</div>

<h2><a id="registre_del_sistema" >Registre del sistema</a></h2>
<div class="level2">
<div class="iocimportant"><div class="ioccontent">
<p>
En els sistemes <strong>UNIX/Linux</strong> no hi ha un registre com en el cas dels sistemes <strong>Windows</strong>; els sistemes Linux no utilitzen un arbre de fitxers on es guarda tota la informació del sistema. Però això no és un problema, sinó un avantatge: Linux no necessita eines de còpies de seguretat del registre ni eines de recuperació.
</p>
</div></div>
<p>
Linux treballa amb fitxers de configuració, fitxers per a cada aplicació, que són editables (com per exemple per un editor com el <strong>Gedit</strong>), i per tant, modificables i configurables sense problemes. A més, els fitxers de configuració estan molt ben documentats, de manera que encara que no sapigueu a què es refereix cada variable ho entendreu llegint els comentaris. A més, en alguns casos hi ha eines que us ajudaran a visualitzar aquests fitxers de configuració i a modificar-los, com per exemple l’editor <strong>Gconf-Editor</strong>, amb el qual podeu veure i canviar d’una manera fàcil la configuració de tot allò que té a veure amb l’entorn Gnome. Només cal que obriu una consola i escriviu <strong>gconf-editor</strong>; aleshores us activarà un editor per tal que pogueu anar configurant tots aquests arxius de configuració. Cal que aneu navegant per les carpetes que apareixen a la part esquerra i aneu buscant els diferents arxius de configuració de manera que una vegada escollit un arxiu haureu de modificar els paràmetres que us apareixen a la pantalla de la part dreta de l’editor de configuració. 
</p>

<p>
Aquesta manera de treballar és més còmoda que no pas anar a la carpeta on hi ha l’arxiu <strong>.conf</strong>, obrir-lo amb l’editor de text i canviar els paràmetres de configuració d’aquest arxiu. Navegar per les carpetes de l’editor de configuració i anar buscant els arxius pot ser una mica complicat si no sabeu on és cada cosa, però es tracta de buscar informació d’on és un determinat arxiu de configuració (en manuals d’Ubuntu, o bé per Internet) abans d’anar navegant per les carpetes buscant-lo. D’aquesta manera podeu anar configurant tot allò que té a veure amb el vostre entorn <strong>Gnome</strong>:
</p>
<ul>
<li class="level1"><div class="li"> canviar la variable corresponent de <em>fals</em> a <em>true</em> fa que es vegi la paperera a l’escriptori; </div>
</li>
<li class="level1"><div class="li"> canviant els corresponents paràmetres podeu col·locar els botons de control de les finestres de la part esquerra a la part dreta superior de les finestres de l’Ubuntu; </div>
</li>
<li class="level1"><div class="li"> canviar les opcions dels inicis i tancaments de sessions Gnome;</div>
</li>
<li class="level1"><div class="li"> etcètera.</div>
</li>
</ul>

</div>

<h3><a id="fitxers_log" >Fitxers .log</a></h3>
<div class="level3">

<p>
Molts dels serveis del sistema, els coneguts com a <em>dimonis</em>, i també el mateix nucli del sistema operatiu, bolquen periòdicament l’estat del sistema i determinats successos especials en fitxers de registre (en anglès, <em>log files</em>). Així l’administrador pot controlar d’una manera més eficient en quin estat estava el sistema en un moment determinat, detectar errors o bé funcions errònies i solucionar-ho.
</p>

<p>
Així, doncs, els fitxers de registre (<em>logs</em>) són fitxers de text que són actualitzats línia a línia pels programes del sistema i que, per tant, van creixent de mida. Aquests fitxers es guarden en diferents directoris segons quin sigui el sistema operatiu lliure que utilitzeu, però és molt habitual trobar aquests fitxers a la carpeta <strong>/var/log</strong>; aquí és on els guarda la distribució d’Ubuntu.
</p>

<p>
Els fitxers més habituals que trobareu en aquest directori o bé en algun subdirectori estan agrupats en la <span class="tabref"><a href="#Table8"><span>taula</span></a></span>, <span class="tabref"><a href="#Table9"><span>taula</span></a></span>, <span class="tabref"><a href="#Table10"><span>taula</span></a></span>, <span class="tabref"><a href="#Table11"><span>taula</span></a></span> i <span class="tabref"><a href="#Table12"><span>taula</span></a></span>.
</p>

<p>
<strong>1.</strong> <strong>Fitxers de registre relacionats amb el nucli del sistema</strong>. A la <span class="tabref"><a href="#Table8"><span>taula</span></a></span> hi trobareu els principals fitxers de registre corresponents al missatges provinents del nucli del sistema:
</p>
<div class="ioctable ">
<div class="titletable"><a name="Table8"><span>Taula: </span></a>Fitxers del sistema relacionats amb el nucli</div>
<div class="table"><table class="inline">
	<tr class="row0">
		<th class="col0"> Fitxer </th><th class="col1">Descripció</th>
	</tr>
	<tr class="row1">
		<td class="col0"> <strong>acct (BSD)</strong> <br/>
<strong>pacct (ATT)</strong> </td><td class="col1"> Guarda les instruccions executades per cada usuari. Es actualitzat pel nucli. </td>
	</tr>
	<tr class="row2">
		<td class="col0"> <strong>wtmp</strong> </td><td class="col1"> Proveeix un registre permanent amb totes les vegades que un usuari es connecta i es desconnecta. També guarda les aturades (<em>shutdown</em>) i engegades (<em>startup</em>) del sistema. En alguns sistemes és sota el directori /etc. </td>
	</tr>
	<tr class="row3">
		<td class="col0"> <strong>fd2log</strong> </td><td class="col1"> Guarda els errors produïts pel sistema d’<em>accountings</em> en un sistema ATT. </td>
	</tr>
	<tr class="row4">
		<td class="col0"> <strong>lastlog</strong> </td><td class="col1"> Guarda la data de l’última connexió satisfactòria, i en alguns sistemes també guarda les que han fallat. </td>
	</tr>
	<tr class="row5">
		<td class="col0"> <strong>utmp</strong> </td><td class="col1"> Guarda un registre per cada usuari connectat al sistema. </td>
	</tr>
	<tr class="row6">
		<td class="col0"> <strong>messages</strong> </td><td class="col1"> Guarda els missatges enviats a la consola i en alguns sistemes tots els generats pel programa Syslog. </td>
	</tr>
	<tr class="row7">
		<td class="col0"> <strong>shutdownlog</strong> </td><td class="col1"> Registra les raons per les quals ha fet una aturada. És actualitzat per la instrucció <em>Shutdown</em>. </td>
	</tr>
	<tr class="row8">
		<td class="col0"> <strong>sulog</strong> </td><td class="col1"> Guarda totes les instàncies de la instrucció <em>Su</em>. Els accessos de l’arrel via la utilitat <em>Su</em>. </td>
	</tr>
	<tr class="row9">
		<td class="col0"> <strong>authlog</strong> </td><td class="col1"> Guarda les autoritzacions. És actualitzat per les instruccions <em>Su</em>, <em>Password</em>, <em>Login</em> i <em>Shutdown</em>. </td>
	</tr>
	<tr class="row10">
		<td class="col0"> <strong>timed.log</strong> </td><td class="col1"> Guarda un registre de la instrucció <em>Settime</em>. </td>
	</tr>
	<tr class="row11">
		<td class="col0"> <strong>sudo.log</strong> </td><td class="col1"> Guarda els accessos de l’arrel via la utilitat <em>Su</em> del programa de domini públic Sudo. La ubicació i el nom d’aquest fitxer de registre depèn de la manera com es va configurar en la instal·lació. </td>
	</tr>
</table></div>
</div>
<p>
<strong>2.</strong> <strong>Fitxers de registre del servidor d’X Windows</strong>. A la <span class="tabref"><a href="#Table9"><span>taula</span></a></span> hi trobareu els arxius relacionats amb el servidor de finestres de l’entorn gràfic.
</p>
<div class="ioctable ">
<div class="titletable"><a name="Table9"><span>Taula: </span></a>Fitxers de registre del servidor d’X Windows</div>
<div class="table"><table class="inline">
	<tr class="row0">
		<th class="col0"> Fitxer </th><th class="col1">Descripció</th>
	</tr>
	<tr class="row1">
		<td class="col0"> <strong>X0msgs</strong> </td><td class="col1"> Registre del servidor X. Actualitzat pel programa X11.</td>
	</tr>
	<tr class="row2">
		<td class="col0"> <strong>xdm-errors</strong> </td><td class="col1"> Guarda els errors de l’administrador de l’X Display. És actualitzat per l’XDM. </td>
	</tr>
</table></div>
</div>
<p>
<strong>3.</strong> <strong>Fitxers de registre d’alguns serveis més usuals</strong>. A la <span class="tabref"><a href="#Table10"><span>taula</span></a></span> hi trobareu alguns dels fitxers de registre de serveis habituals.
</p>
<div class="ioctable ">
<div class="titletable"><a name="Table10"><span>Taula: </span></a>Fitxers de registre dels serveis més usuals</div>
<div class="table"><table class="inline">
	<tr class="row0">
		<th class="col0"> Fitxer </th><th class="col1">Descripció</th>
	</tr>
	<tr class="row1">
		<td class="col0"> <strong>httpd/*_log</strong> </td><td class="col1"> Guarda l’activitat del servidor del Web. Actualitzat pel Daemon HTTPD. </td>
	</tr>
	<tr class="row2">
		<td class="col0"> <strong>majordomo.log</strong> </td><td class="col1"> Guarda els registres de les llistes de distribució controlades pel programa de domini públic Majordomo. La ubicació i el nom d’aquest fitxer de registre depèn de la manera com es va configurar en la instal·lació. </td>
	</tr>
</table></div>
</div>
<p>
<strong>4.</strong> <strong>Fitxers de registre relacionats amb connexions remotes</strong>. A la <span class="tabref"><a href="#Table11"><span>taula</span></a></span> hi trobareu els fitxers de registre relacionats amb les connexions remotes.
</p>
<div class="ioctable ">
<div class="titletable"><a name="Table11"><span>Taula: </span></a>Fitxers de registre relacionats amb connexions remotes</div>
<div class="table"><table class="inline">
	<tr class="row0">
		<th class="col0"> Fitxer </th><th class="col1">Descripció</th>
	</tr>
	<tr class="row1">
		<td class="col0"> <strong>ftp.log/xferlog</strong> </td><td class="col1"> Guarda les connexions fetes via <acronym title="File Transfer Protocol">FTP</acronym>. </td>
	</tr>
	<tr class="row2">
		<td class="col0"> <strong>tcp.log</strong> </td><td class="col1"> Guarda un registre de totes les connexions TCP. És actualitzat per la instrucció TCPD. </td>
	</tr>
	<tr class="row3">
		<td class="col0"> <strong>gated.log</strong> </td><td class="col1"> Guarda les rutes de xarxa. És actualitzat pel Daemon Gated. </td>
	</tr>
</table></div>
</div>
<p>
<strong>5.</strong> <strong> Fitxers de registre relacionats amb correu electrònic</strong>. A la <span class="tabref"><a href="#Table12"><span>taula</span></a></span> hi trobareu els fitxers relacionats amb els registres del correu electrònic.
</p>
<div class="ioctable ">
<div class="titletable"><a name="Table12"><span>Taula: </span></a>Fitxers de registre relacionats amb el correu electrònic</div>
<div class="table"><table class="inline">
	<tr class="row0">
		<th class="col0"> Fitxer </th><th class="col1">Descripció</th>
	</tr>
	<tr class="row1">
		<td class="col0"> <strong>mqueue/syslog</strong> </td><td class="col1"> Guarda un registre del correu electrònic. És actualitzat pel programa Sendmail. </td>
	</tr>
	<tr class="row2">
		<td class="col0"> <strong>mqueue/POPlog</strong> </td><td class="col1"> Guarda un registre de les connexions fetes amb el protocol POP. És actualitzat pel programa Popper. </td>
	</tr>
</table></div>
</div>
<p>
En la distribució d’Ubuntu hi ha una eina anomenada <strong>Syslog</strong> que serveix per a facilitar la tasca de visualitzar els registres de les aplicacions i del nucli. Cal que aneu a <em>Sistema</em> &gt; <em>Administració</em> &gt; <em>Visualitzador de registres</em> i us apareixerà una finestra com la de la <span class="figref"><a href="#Figure21"><span>figura</span></a></span> on heu d’escollir a la columna de l’esquerra el fitxer que voleu visualitzar i a la part de la dreta se us n’obrirà el contingut.
</p>
<div class="iocfigure"><a name="Figure21"></a><figure>
<figcaption><span class="figuretitle">Figura</span>

Visualitzador de registres

</figcaption><img src="../media/ic10mu2_29.png" alt="" /></figure>
</div>
</div>

<h2><a id="actualitzacio_i_manteniment_de_controladors_de_dispositius" >Actualització  i manteniment de controladors de dispositius</a></h2>
<div class="level2">

<p>
Els dispositius de maquinari necessiten els <strong>controladors de dispositius</strong> perquè el sistema operatiu els pugui gestionar. 
</p>

<p>
Aquests controladors de dispositius van en <strong>mòduls</strong> del nucli del sistema operatiu; per tant, si s’han d’afegir nous controladors això significa que s’han d’afegir nous mòduls al nucli del sistema operatiu. Fins fa poc cada vegada que s’afegia un nou mòdul al nucli del sistema calia compilar una altra vegada tot el nucli del sistema operatiu. Però aquesta situació ha canviat per a les noves versions dels últims nuclis dels sistemes operatius. Actualment, aquests mòduls es poden afegir sense d’haver de tornar a compilar tot el nucli quan s’hi afegeix un nucli o bé sense haver de carregar un nucli nou. Ara només cal compilar el mòdul i afegir-lo al nucli.
</p>

<p>
Aquests controladors de dispositius es poden obtenir de la distribució mateixa del sistema operatiu o bé en alguns casos dels fabricants mateixos dels dispositius. El fet que els fabricants de dispositius no distribuïssin els controladors corresponents per a les versions de programari lliure tal com sí que feien per a les versions de programari de pagament ha estat habitualment un problema de l’entorn del programari lliure, encara que últimament hi ha més fabricants que a poc a poc distribueixen controladors per a l’entorn del programari lliure. 
</p>

<p>

Generalment, durant el procés d’instal·lació del sistema operatiu lliure ja s’instal·len els controladors de programari que hi ha disponibles en la distribució. Al web oficial de la distribució segur que hi trobareu una llista de programari compatible amb el sistema operatiu; allà hi veureu si una determinada distribució disposa de controladors per al maquinari del vostre ordinador abans de baixar el sistema i instal·lar-lo. Els controladors que s’instal·len mitjançant el procés d’instal·lació del sistema operatiu són actualitzats en el moment en què s’actualitza el mateix sistema operatiu.
</p>

<p>
En cas que algun dispositiu de maquinari no disposi dels controladors corresponents en la versió que voleu instal·lar, heu d’anar al web oficial del maquinari i mirar si aquell fabricant proporciona controladors per a sistemes lliures. Algunes distribucions com l’Ubuntu disposen de repositoris amb controladors de fabricants i una eina per a comprovar si hi ha un controlador d’un fabricant per al maquinari de la vostra màquina.
</p>

<p>
Si teniu instal·lada la distribució d’Ubuntu, heu d’anar a <em>Sistema</em> &gt; <em>Administració</em> &gt; <em>Controladors de maquinari</em> i se us obrirà una finestra amb el gestor de controladors de fabricants per al maquinari del vostre ordinador. Vegeu-ho a la <span class="figref"><a href="#Figure22"><span>figura</span></a></span>.
</p>
<div class="iocfigure"><a name="Figure22"></a><figure>
<figcaption><span class="figuretitle">Figura</span>

Controladors per a maquinari

</figcaption><img src="../media/ic10mu2_30.png" alt="" /></figure>
</div>
<p>
Aquesta aplicació us permet gestionar i mantenir actualitzats els controladors de propietari de l’ordinador per a la distribució Ubuntu.
</p>

</div>

	 </article>
     <div class="pnpage">
      <div class="left-corner"></div>
      <div id="prevpage">Anar a la p&agrave;gina anterior:<br /><a href="../../../WebContent/u2/referencies.html">Referències</a></div>
      <div id="nextpage">Anar a la p&agrave;gina seg&uuml;ent:<br /><a href="../../../WebContent/u2/a1/activitats.html">Activitats</a></div>
      <div class="right-corner"></div>
     </div>
    </div>
    <footer class="footer">
      <div><small>Aquest document està subjecte a una llicència oberta de Creative Commons, es reserva el dret de reconeixement de l'autoria, d'exigir que no se'n faci cap mena d'ús comercial. Si altereu o transformeu aquesta obra, o en genereu obres derivades, només podeu distribuir l'obra generada amb una llicència idèntica a aquesta.</small></div>
    </footer>
 </div>
 <div id="back_preview" class="hidden"></div>
 <div id="preview" class="hidden">
  <div class="prevcontent"></div>
 </div>
 <div id="help-tooltips">
  <div id="help-toc" class="hidden tooltip"><span>Taula de continguts:</span> Ofereix una vista general de l&#39;estructura del m&ograve;dul, que us facilitar&agrave; la navegaci&oacute; a trav&eacute;s dels seus continguts.<span class="arrow-left"></span></div> 
  <div id="help-settings" class="hidden tooltip"><span>Opcions de format:</span> Permet configurar el format de lectura a partir de les vostres prefer&egrave;ncies, modificant la mida de la lletra, el color del fons, l&#39;amplada de la p&agrave;gina o l&#39;ocultaci&oacute; dels continguts complementaris, entre d&#39;altres.<span class="arrow-left"></span></div>
  <div id="help-printer" class="hidden tooltip"><span>Imprimir:</span>  Envia el contingut seleccionat a la impressora.<span class="arrow-left"></span></div>
  <div id="help-favorites" class="hidden tooltip"><span>Prefereits:</span> Permet desar aquelles parts del contingut a les que us interessi accedir en un moment posterior; us permetr&agrave; anar creant un repositori personalitzat de les seccions que considereu m&eacute;s rellevants. Un cop l&#39;hageu començat a fer servir se us mostrar&agrave; a sota un comptador que us informar&agrave; del nombre de preferits que s&#39;hagin emmagatzemat fins al moment.<span class="arrow-left"></span></div>
  <div id="help-favcounter" class="hidden tooltip"><span>Comptador i llistat de preferits:</span> Indica el nombre de preferits que s&#39;han desat fins el moment; clicant damunt seu accedireu al llistat de preferits, i a trav&eacute;s d&#39;aquest podreu accedir directament als continguts que hageu emmagatzemat.<span class="arrow-left"></span></div>
  <div id="help-help_icon" class="hidden tooltip"><span>Ajuda:</span> Aquesta opci&oacute; activa la informaci&oacute; de les funcionalitats del web tot situant el punter del ratol&iacute; al damunt dels diferents &iacute;tems.<span class="arrow-left"></span></div>
  <div id="help-sidebar-hide" class="hidden tooltip"><span>Mostrar/Ocultar barra lateral:</span>  Deshabilita la barra d&#39;opcions, permetent la seva recuperaci&oacute; quan es desitgi.<span class="arrow-left"></span></div>
  <div id="help-search" class="hidden tooltip"><span>Cerca:</span>  Introdu&iuml;u les paraules clau sobre aquells conceptes que desitgeu localitzar en els continguts del m&ograve;dul. Tamb&eacute; podeu excloure un terme de la cerca tot afegint-hi el signe &#8220;-&#8221; al davant.<span class="arrow-top"></span></div>
  <div id="help-header" class="hidden tooltip"><span>Cap&ccedil;alera:</span>  Indica l&#39;apartat o secci&oacute; que es mostra en pantalla. Tingueu present que les capçaleres de segon, tercer i quart nivell tamb&eacute; es poden desar com a marcadors.<span class="arrow-left"></span></div>
</div> 
</body>
</html>
